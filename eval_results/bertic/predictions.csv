text,true_label,pred_label
"Nedeljama već čitam loše komentare u vezi novog filma Endrua Dominika (Andrew Dominik) i konstatno odlažem da ga pogledam. Kada sam napokon to učinio, uočio sam da je veliki broj loših kritika koje sam čitao prilično neosnovan. Zasnovan na romanu Džordža V. Higinsa (George V. Higgins) “Cagan’s Trade“, novi film autora “The Assassination of Jesse James by the Coward Robert Ford” predstavlja elegantnu i stilski u potpunosti drugačiju adaptaciju nego što smo to navikli kada su u pitanju ostvarenja vezana za mafiju i plaćene ubice. Priča filma “Killing Them Softly” je sledeća. Tri amatera kriminalca upadaju na jednu od tajnih lokacije mafije na kojima se igra poker u velike pare, pljačkaju učesnike, kao i sam establišment, i time prouzrokuju veliki pad u sivoj ekonomiji. Kako bi se ovaj slučaj razrešio i vratilo sve u normalu, šefovi angažuju plaćenika koji ima za zadatak da uhvati ove amatere, vrati novac i napravi od njih primere tako da više nikome ne padne na pamet da ponovi ono što su oni uradili. Veliki problem ovom filmu prave pogrešna očekivanja koje publika ima. Dakle, “Killing Them Softly” nije gansterski film na koji smo navikli, on niti u jednom svom momentu ne pokušava da imitira “Scarface“, niti bilo koji mafijaški film Martina Skorsesea (Martin Scorsese). Za razliku od ovih filmova, priča “Killing Them Softly” je ispričana iz ugla plena, ne velikog krimi šefa ili sitnog ganstera u usponu. Ispričan u linearnom stilu ispresecanom epizodičnim sekvencama, “Killing Them Softly” kroz jednu kul i pesimističnu atmosferu izlaže dialogom vođenu prenasilnu crnu komediju “jurnjave mačke i miša” koja itekako nosi pametnu poruku. Film je dosta reaalističan i to je još jedan od velikih problema kojih će imati kod šire publike. Lično meni tako nešto ne smeta jer volim dialogom vođene filmove, ali zbog nedostatka spektakularnih scena (iako ima dosta prilično lepo snimljenih brutalnih egzekucija), pesimistične atmosfere i brzog razvoja radnje, mnogi će sigurno odbaciti film. Rezovi jesu dugački, ali su vrlo živopisni i u njima sjajni glumci imaju sasvim dovoljno prostora da prikažu profile ovih ljigavih i okrutnih biznismena. Kada smo već na temi dijaloga, oni su maestralno napisani i čine jedan od najjačih atributa ovog projekta. Gluma i kvalitetan kasting su isto jedna od jačin strana Dominikovog filma. Bred Pit (Brad Pitt) je još jednom fantastičan u saradnji sa ovim rediteljem. Suptilan, na izgled smiren, ali opet vrlo pragmatičan, nemilosrdan i nasilan sociopata, Pit je plaćeni ubica sa kakvim niko ne želi da ima posla. Kasting je sastavljen od još par legendi ovog žanra čija imena ne bih smeo da propustim da pomenem. Gandolfini (James Gandolfini) se lepo snašao kao stari pijani i istrošeni ubica, dok je Liota (Ray Liotta) iznenadio u ne baš tipičnoj ulozi za njega. Iako mi se genralno dopao, “Killing Them Softly” ima problem pošto ne nudi nikakvu neizvesnost. Ovo jeste sa namerom jedan hladan, nemilosrdan i proračunat film o vrlo pragmatičnim ljudima koji ne nude alternativu i prostor za dogovor, i to jeste realna slika mafije, ali opet nivo uzbuđenja (što se kretanja priče tiče) je ipak na minimumu i od starta se zna šta će se, kada i kome desiti. Ovo je faktički jedina zamerka koju ima, ali opet nije baš ni mala. Iako su me sekvence oduševljavale i držale zaiteresovanim (posebno u poslednjem činu), film ipak nije klasično konstruisan i ovaj način pričanja priče (iako opet kažem da mi se uglavnom dopao), neće biti najbolje tumačen. “Killing Them Softly” je sasvim korektno ostvarenje kojem treba prići iz pravog ugla. Mene je zabavio, ali ljude koji očekuju klasičan gangsterski film sigurno neće.",1,1
"Lea i Darija je film koji je izazvao najveću buru na hrvatskoj kulturnoj/filmskoj sceni lane. Ivanda je ovde ispričao priču o zloj sudbini Lee Deutsch, hrvatske Shirley Temple, velike pozorišne zvezde u osvit NDH i Drugog svetskog rata. Ovom temom se u romanu Ruta Tannenbaum bavio i Miljenko Jergović, koji je jedini ustao u odbranu Ivande kome su na dušu stavili malograđansku nonšalanciju i lahorast ton pri bavljenju temom holokausta. I zaista, premda je nesumnjivo naivno od umetnosti bilo kog roda i ranga očekivati moralnost, zapanjuje Ivandino dobrovoljno slepilo pred korenom zla o kome ovdesam priča. Sudeći po viđenom u ovom njegovom filmu, poglavnik Pavelić i ustaška oligarhija su nenadani gosti iz neke daleke vasione koji su stigli u Zagreb ne bi li napakostili tamošnjem življu koje, opčinjeno gospodštinom i stepovanjem, naprosto bitiše isključivo kako bi pohodilo pozorišta, balove i promenade, a jedini izvor stresa predstavlja odlazak viđenim modistkinjama toga doba. Ivanda je opčinjen rekreacijom ere, te na kraju Lea i Darija biva potpuno amoralno predstavljena priča čiji autor na prvom mestu daje oduška pravljenju nostalgičarski prenaglašenih kitnjastih prizora, pri čemu na nekoj čudnoj ravni stupa u rimu sa daleko superiornijim Montevideom. Lea i Darija, istina potpuno lišena sentimenta ka ustaštvu, svojom jednodimenzionalnošću, a uprkos produkciono valjanom pakovanju, ipak prvenstveno ostaje dokaz jednog golemog i, reklo bi se, nepopravljivo lošeg ukusa.",0,0
"Svesni smo da živimo u svetu u kojem materijalno dominira. Svi smo u trci za zaradom, svi čekamo da dođe taj momenat kada će nam zarada omogućiti da ispunimo želje i zamisli. Problem je što kada to dođe, većina nas nije ni za šta. Skontaš da si ceo život radio za nešto i kada je to nešto došlo, više nisi u onom dobu kada si želeo da to ostvariš. Ili još gore, želja je iščezla. U svemu tome možda si svrhu našao u zaradi. Ne radiš više da bi zaradio za ostvarenje želja već radiš da bi zarađivao. Zarada radi zarade, teško da se može pronaći neka smisao u svemu tome. Čovek se onda pretvori mašinu koja traži uspeh radi uspeha. Kada skončaš, onda tek shvatiš da si radio ni za šta. Da si celog života bio u trci, verovatno i ostvarivao pobede a da nemaš ni jedan jedini dan slavlja. Rezultat na papiru vredi isto kao i taj papir kojim možeš obrisati zadnjicu. Naravno da treba da postigneš uspeh u svom poslu. Biti najbolji u poslu je privilegija i 'majstorluk'. Ali svoj posao treba da staviš u službu života a ne da život podrediš poslu. Uspeh na poslu ne treba da ti služi samo da izgradiš ime i položaj. Uspeh na poslu treba da ti donese lepote u životu, lepote kojim stremiš i koje želiš. Ako se pretvoriš u mašinu koja će raditi da bi radila, promaćiće ti sve ono lepo. I to lepo ćeš možda gledati da unovčiš. Možeš steći dobit i na tome. Možeš prodati bukvalno sve. Setimo se kako su naše vlasti zadnjih godina prodale sve što ova zemlja ima. Sve što je neko gradio, sve što je bio nečiji uspeh i ponos, pretvorili su u novac. Naravno, keš je otišao u njihove džepove ali to je sada druga priča. Čovek živi i od lepih sećanja. Lepa sećanja su znak da u životu imamo nešto vredno. Na kraju ćemo reći da je zbog tih momenata bilo i vredno živeti. Možete li staviti cenu na svoja sećanja? Lepota je u stvarima koje vas čine srećnim. Pogledajte srećne ljude. Mislite li da su oni materijalno obezbeđeni uvek. Nema tu pravila. U filmu vidimo genijalan bračni par. On radi u vinogradu, ona radi kao kućna pomoćnica. Sada ću krenuti u poređenje sa jednom cenjenom novijom romantičnom komedijom a to je smećence po nazivu Crazy Stupid Love. Tu imamo gomilu prelepih ljudi. Kakav je osećaj mene kao gledaoca prema njima. Potpuna ravnodušnost. Zašto? Zato što su mi nedopadljivi, ne znaju šta hoće, površni su, razmažena derišta u filmu za one koji se oduševljavaju plitkim. Dve nedelje posle gledanja nisam uspeo da pomenem ni jednu karakterističnu scenu vrednu pažnje. Svi oni zajedno ne vrede kao jedan od dva sporedna lika koje sam naveo. Zašto? Zato što iz ovih ljudi izbija sreća. Zadovoljni su onim što imaju, uživaju u tome. Menjam jedan ples buckaste kućne pomoćnice iz A Good Year za sve 'pločice' Rajana Rejnoldsa i svu lepotu Eme Votson. Zašto? Zato što ova vesela gospođa pokazuje lepotu, ona pokazuje uživanje u životu, ona pokazuje ljubav. Ovi iz precenjene gluparije pokazuju plitku stranu odnosa između ljudi. Na čemu zasnivaju ljubav u Crazy Stupid Love. 'Imaš jadan stav, smatraš žene za stvar, mišićav si, lep i dobro izgledaš, mrzim takve tipove i sad ću da spavam sa tobom'. I don't buy that. Možda bih, da sam 15 godina mlađa devojčica koja se obrazuje pomoću ženskih časopisa pisanih za idiote. Ja tu ne vidim romantiku. Može da prođe i to, ali mi takvo smeće ne prodaji kao romantičnu komediju. Navedi publiku kojoj je to namenjeno. Na čemu zasnivaš romansu i ljubav u tom filmu? Nek mi neko kaže jer ja tu ne vidim ništa. A pogledajmo A Good Year. Ovo je perfekcija. Ljubav zasnivaš na osećaju, osećaju zbog kog ostaneš bez teksta, osećaju zbog kog te obuzme neopisiva sreća, osećaju koje te podstakne da tragaš, da se menjaš, osećaju koji ti je dovoljan da postojiš. 'Lep si ali si idiot pa hajde da se kresnemo' je po Crazy Stupid Love momenat koji bi trebao da obeleži sećanje dvoje ljudi. Ja ipak biram A Good Year i ostajanje bez daha na samu pojavu osobe koju zavolite. Biram momenat u kom se osećate srećni i bez dodira, u kom jedan pogled ili osmeh znače sve. Kakve prepreke imamo u Crazy Stupid Love. Jedine prepreke koje tamo vidim proizilaze iz prazne glave nekolicine derišta. Generički, plastični likovi, izlizani fazoni, komplikacije karakteristčine za dečiji humor. Zašto komplikovati nešto što treba da vam donese lepe emocije? Pa upravo zato što je Crazy Stupid Love toliko Stupid da ne može da izazove lepu emociju već vas hvata na glupost i karikiranje. Prave se neke ludilo dileme kako bi se smejali tome. A Good Year je neverovatno jednostavan film i u toj svojoj jednostavnosti je genijalan. Neko će reći da i ovde imamo dileme. Oooo ne. Nema ovde dilema - ni jedne jedine. Ovde imamo identifikaciju onoga što želiš, onoga što te čini srećnim. Kada dođe do prepoznavanja, do pronalaženja, dileme više nema. Vizuelno, Ridli Skot savršeno sukobi dve strane o kojoj pričam. Sve dok smo u tom poslovnom svetu, boje su hladne, plave, dominira arhitektura. Vidimo najbolje i u toj arhitekturi ali koliko god bila fascinantna, ona ne može da dostigne prirodu. Sa druge strane vidimo žive, vesele boje. Vidimo lepotu prirode koja dominira na sve strane. Potom vidimo isto i kod ljudi. Recimo, u tom poslovnom svetu, ljudi su fizički gledano lepi, izgledaju fino itd. Pogledajte ljude na ovoj drugoj strani. Osim glavnih likova, nemamo tu neku veliku fizičku lepotu. Ono što imamo je radost, unutrašnja lepota koja izbija iz ovih ljudi što rezultira mnogim veselim scenama. Kako god ovo zvučalo, ni jedna strana nije predstavljena negativno. Glavni lik pokazuje uslovno rečeno uspeh na obe strane. Samo što se taj uspeh razlikuje na više nivoa. Poslovni ga ispunjava zato što je nadmašio druge i porastao u njihovim očima. Ovaj drugi ga ispunjava zato što ga drugi čine srećnim i što on druge čini srećnim. Na veliku žalost većine kritičara, Ridli Skot nije čuo kako treba praviti romantičnu komediju. Nije koristio njihov omiljeni 'toplo-hladno-toplo' šablon, nije sevao 'pločicama', sisićima i guzićima, nije forsirao sponzoruše, nije komplikovao bez ikakve potrebe, nije sprečavao vezu između likova smešnim kretenijama. Zašto? Zato što je želeo da vam priredi lep, pozitivan životni film. Ako vam se to pak ne sviđa, imate Crazy Stupid Love bullshit grupu filmova. Uživajte u njoj. A Good Year je prejednostavan ali u isto vreme genijalan pozitivan film koji pokazuje ono najlepše u životu. Pokazuje da u čovekovom postojanju imamo dva sveta i da u oba moramo da se ostvarimo. Koliko god bili poslovni magovi, moramo blistati i u privatnom životu. Moramo uzeti ono što nam momenat pruža a svi vrlo dobro znamo da prilika voli pripremljen um. Ako niste voljni ispuniti sebi želju - nećete je ni ispuniti. Uživajte u onom što vam se sada nudi, ne odlažite to za kasnije. Kasnije će doći druge stvari, kasnije ćete želeti nešto drugo. Ako ovo što sada želite ne ispunite - nećete nikada više ni doći u priliku. Ima ovaj film gomilu sitnih mana ali me NE ZANIMAJU kao što me ne zanimaju ni sitna sranja koja se pojavlju u životu jer ne dam da mi upropaste ni jedan momenat lepote koju mogu da živim.",1,1
"'Uče decu da medved može da im bude prijatelj... Budale' - moj ćale o jednoj slikovnici za Eli, u kojoj je bio jedan medved nalik Ernestu Erneste et Celestine je animirani film baziran na knjigama za decu belgijske autorke Gabrielle Vincent. Ako niste dete slaba je vajda da ćete naročito uživati u njemu. A sudeći po mojoj Eli, i ako imate dve i manje godina ovo vam neće duže držati pažnju. Film (tj literarni opus) baziran je na idiotskoj premisi da na svetu postoji samo svet u kome žive medvedi (overground) i miševi/ pacovi (underground). I oba ta sveta organizovana su kao ovaj, naš ljudski- medvedi kao i miševi kao i ljudi imaju poslove, porodice, kuće, podrume, tavane, bolnice i policije. A onda je ovoj premisi data još jedna idiotskija- miševi funkcionišu kao skupljači medveđih zuba, koje posle naučnički timovi zubara recikliraju kao nove, miševske (miševljevske?!). Aktivnost ide čak dotle da su medvedi razvili sopstvenu bajku, nalik ljudskoj, u kojoj mevedići ostavljaju ispod jastuka mlečne zube, a mišić-vilica im za njih ostavi novčić. Na kraju sve to baš nema puno veze sa najvećim delom filma i služi tome da u zajednički egzil odvede medu Ernesta i mišicu Celestine, koji proterani iz svojih svetova počinju da žive u Ernesteovoj kući van grada, dok za njima tragaju i medveđe i mišije policijske snage... Neobična kombinacija dve životinje sa sobom nosi set predvidljivih i već viđenih poruka (ljudima) o tome kako razlike treba da nas spajaju, kako smo svi isti i kako niko i ništa nema pravo da nas razdvaja. Čak ni u slučaju u kome odnos mede i mišice pre podseća na bajkolikost odnosa Woody Allena i pasotrke mu Dylan nego na bilo šta drugo. Crtež je jednostavan, arhaičan u stilu, i animacija tek povremeno podivlja nekom zanimljivom ili duhovitom vizuelnom idejom (noćne more i potere), pa pored ispričane priče nije jasno čime je ovaj film zaslužio ičiju pažnju, dok mu fasovana nominacija za Oskara priliči samo u kontekstu mentalnih kapaciteta članova Akademije.",0,0
"Tek za koju nijansicu je prihvatljivi ovaj ultrakonfekcijski trilerr o zlosrećnoj devojci u čiju ugroženost gotovo niko nije ubeđen, a u čiju zdravu pamet mnogi čvrsto sumnjaju. Nestala je tipsko bledunjavi paranoidni triler bez gotovo ijednog uzbuđenja, pa i bez samog razloga postojanja. Na uzorku ovog ostvarenja dosta toga je dovedeno u pitanje vera u zvezdani potencijal ovde iritantno neubedljive Amande Seyfried, opravdanost uvoza rediteljskih nada sa egzotičnih adresa, kao i sama smislenost ovog podžanra u danima i godinama opšte paranoje i nesigurnosti. Nestala, sve i da je izmestimo u daleko primereniji kontekst DVD izdanja, nema gotovo ništa zanimljivo ili vredno da ponudi iole zahtevnijem gledaocu.",0,0
"Ovoga puta su stradali žirafa, dva psa i po koji petao, što čak nisu ni najšokantniji detalji. Element iznenađenja je u „milk it till it’s dry“ pristupu i težnji da se, od franšize na samrti, izmuze taj poslednji dolar. To je sve u redu, bar po današnjim standardima, ali se postavlja neizbežno pitanje, šta dobijamo za cenu bioskopske karte. Leta Gospodnjeg 2009. godine, dobili smo jednu od najboljih komedija u prethodne dve decenije. Razlog iz kojeg je „The Hangover“ postigao toliki uspeh je u skoro potpunom balansu između apsolutno nerealnog i histerično smešnog. Čak i u momentima kada je Tod Filips (Todd Phillips) prelazio granice i ušao u vode mentalno zabrinjavajućeg, činio je to sa tako originalnim momentima, zbog kojih su svi „viškovi“ doprinosili faktoru zabave. Nastavak iz 2011. godine nije vredan pomena, u suštini, se radi o prvom delu, bez dobrog humora, sa drugom lokacijom i etničkim okruženjem. A sada……. Često sam u prilici da konstatujem sledeće: „Sve dobre fore su stavili u trejler“. Ovo važi za većinu komedija danas- pre se teži izopačenom nego zdravom humoru. Takav potez je kratkog daha, jer se pretežno zasniva na fizičkoj manifestaciji, po pririodi ograničenog kapaciteta. Posle nekoliko godina, veliki broj projekata liči jedan na drugi. „The Hangover Part III“, ako se izuzmu one „fore“ iz promotivnih materijala koje su mi iznova bile duhovite, ostatak filma je viđen mnogo puta. Gledate Zaka Galifianakisa (Zach Galifianakis) kako pravi budalu od sebe, po ko zna koji put i većinu „punchline“ momenata, predvidite čak nekoliko sekundi pre nego što se zaista dese. „The Wolfpack“ je ponovo na okupu, samo što ovog puta niti piju, niti se trezne već Fil (Bradley Cooper) i Stu (Ed Helms) pokušavaju da pomognu Alanu pri prevazilaženju brojnih psihičkih problema u koje je upao. Na tom putu ih ometa mafija i njihov predvodnik Maršal (John Goodman). On zahteva od njih da mu dovedu Gospodina Čaua (Ken Jeong), malenog azijata iz prethodnog dela, koji je ukrao njegove zlatne poluge. Ostatak radnje manje više unazađuje se do kvazi uzdižuće završnice, gde je jedan od likova „sazreo“. U jednom momentu se Vraćamo u Vegas, gde je postojala realna šansa da se film spasi od potpune propasti. Nažalosti, čak i scena gde Čau skače padobranom sa zgrade hotela i viče „I love cocaine!“ ostavlja utisak da neki od tvoraca možda pretenduju ka sličnim stvarima. Drago nam je što opet vidimo celokupnu glumaču ekipu, predvođenu Bredlijem Kuperom, ali sve ostaje na tome. Kako radnja odmiče, vidi se da bi bilo bolje da se nisu ni okupili. Leto obećava da će da bude ispunjeno promašajima! Nadajmo se da aktivno promovisani „Man of Steel“ neće biti Betmen u drugom kostimu, sa izraženijim trbušnjacima. Da zaključimo, pre četiri godine smo imali smeh i mamurluk, dve godine nakon toga samo mamurluk a danas nam ostade jedino glava žirafe dok probija šoferšajbnu. „Bitch please“.",0,0
"Svako savršeno i slikovito susedstvo - bar u filmovima - poseduje tu jezivu staru kuću koja ispunjava noćne more i predstavlja glavni izazov za lokalne klince. DJ (Mitchel Musso) je postavio jednu takvu kuću za svoju misiju. Od svoje spavaće sobe napravio je bazu za osmatranje g-dina Nebbercracker-a preko puta ulice, matorog džangrizala (glas mu je pozajmio Steve Buscemi), koji krade lopte i bicikle koji se igrom slučaja nađu u njegovom dvorištu, juri decu sa svog travnjaka i, po svojoj prilici, misli da je muzika koju današnja deca slušaju ništa drugo do halabuka. Samo sat vremena nakon što DJ-evi roditelji otputuju za vikend, Nebbercracker umire (od srčanog napada kad zatekne DJ-a na svom travnjaku) i DJ saznaje da matoro džangrizalo možda i nije najopasniji deo jezive stare kuće, jer kuća iznutra počinje da ... jede ljude. Naravno, niko mu ne veruje, tako da DJ i njegov drugar Chowder (Sam Lerner) zajedno sa cifrastom devojčicom po imenu Jenny, moraju da zaustave kuću, jer se približava Noć veštica i uskoro će svi klinci iz susedstva dolaziti na vrata kao prave male poslastice za kuću. Priča je, naravno, prilično jednostavna i pravolinijska, sa malim herojima koji spašavaju dan, suočavaju se sa pred-tinejdžerskim besom i čudovišnom pozadinskom pričom u poslednjem činu. Ali dosta toga je pametno napisano, ne bi li se i stariji gledaoci malo zabavili. Zapravo, budite na oprezu: ovo je možda najozbiljnijii porodični film koji smo imali prilike da gledamo u poslednje vreme, jer postoji puno smrti, opasnosti i ozbiljnijih pošalica. Verovatno zbog toga animirana Čudovišna kuća očito privlači stariju publiku, jer opasnost nije nalik dečijim trikovima, a šale su zabavne čak iako niste došli da gledate film da bi udovoljili čantravom desetogodišnjaku. Stariji gledaoci će takođe uočiti i glasovne talente, uključujući Maggie Gyllenhaal kao smorenu bebisiterku i Jason-a Lee-ja kao njenog nastondiranog momka, Nick-a Cannon-a kao preambicioznog novajliju policajca i Jon-a Heder-a kao frika za video igrice. Ali budući da je u pitanju animacija, Kuća je u suštini dečiji film. Zapravo, to je možda i jedini razlog što je napravljena kao animacija, jer je jednako ubedljivo mogla da prođe i kao pravi film, ali na ovaj način smo dobili valjano nacrtanu kuću, koja je u isto vreme i sasvim običan dom, a i opasni živi stvor sa jezikom od tepiha i kapcima za prozor kao obrvama. I, na sreću, iako je animirana istom tehnikom koju je Robert Zemeckis (inače izvršni producent ovog filma) koristio za Polar Express (2005), Čudovišna kuća izbegava onaj snažni utisak iz filma 'da li je stvarno ili je animirano'. Pitanje koje se uporno nameće je, zašto je za ime sveta Čudovišna kuća imala premijeru u julu kada je u pitanju film čija se priča vrti oko Noći veštica. Od spooky priče do pseudo-Elfman-ove muzike, film očito više duguje Tim-u Burton-u nego Diznijevom tradicionalnom stilu animacije letnjih porodičnih filmova. U pitanju je neshvatljiv marketinški trik - da se gledaoci namame u jezivo raspoloženje u sred letnjih vrućina, ali ako porodice odluče da su raspoložene za malo zastrašivanja u letnje doba, verovatno će biti zadovoljne onim što će dobiti.",1,1
"Posle solidnog prvog filma i nade da će ljubavna limunada prerasti u nešto više, Sumrak saga nalazi se na korak od najgoreg filma u istoriji kinematografije Posle solidnog prvog filma i nade da će ljubavna limunada prerasti u nešto više, Sumrak saga nalazi se na korak od najgoreg filma u istoriji kinematografije. Kada se pogleda da zarada ovog nastavka obara sve rekorde, pomislićete da je u pitanju umetničko delo ili bar zabavan film. Međutim, jedino što dobijate jeste ljubavna ljiga. Recept iz prethodnog filma odlično je funkcionisao: žena reditelj, vampiri koji se razlikuju od stereotipa, Buffy i Angel koncept koji je učinio čuda za televiziju, paralela s Romeom i Julijom. Najveća greška je reditelj Chris Weitz koji je došao umesto Catherine Hardwicke (zauzeta drugim snimanjem). Nikada muškarac ne može da napravi ženski film. Reditelj bezuspešno pokušava da pokaže šta se dešava u glavi srednjoškolke koja je ostavljena. Jedan od razloga jeste to što većina nas muškaraca razmišlja kako to izgleda biti u telu osamnaestogodišnjakinje, a ne u njenom mozgu. Da je reditelj pratio svoje mladalačke fantazije, bio bi to bolji film. Sve se vrti oko Belle i Edwarda. Zbog incidenta na njenoj rođendanskoj zabavi, Edward odlučuje da je ostavi, misleći da je tako najbolje za oboje. Odbačena Bella postaje katatonična. Prolaze godišnja doba dok sedi u sobi i gleda kroz prozor. Vapite da se nešto dogodi. Ljubavna patnja prikazana je kao zavisnost, ljubav kao opsesija. Reditelj zamišlja mladu zaljubljenu devojku kao klinički slučaj. Jedino rešenje jeste da nađe zamenu za Edwarda vampira u Jacobu - vukodlaku. Kao da je sa heroina prešla na alkohol. Akcija je skoro nepostojeća, svega nekoliko minuta rasuto tokom celog filma. Ništa više nije strašno. Vampiri sijaju na suncu, a vukodlaci izgledaju kao uvećani kučići. Shakespeare je prenaglašen: vampir koji zavidi Romeu na izboru samoubistva. Kada krene da deklamuje monolog iz komada, dođe vam da izvadite kolac i da ga rešite muka, ili šta god bi u tom trenutku moglo da funkcioniše. Posebno obratite pažnju na poslednju repliku u filmu, od koje će vam se smučiti. Potvrdu za sve što sam rekao dobio sam u publici koja se, kao i ja, smejala i plakala od muke.",0,0
"Seoce ušuškano u provinciji Libana dom je prostodušnih, srdačnih ljudi koji žive u slozi uprkos podeljenosti na hrišćansku i muslimansku zajednicu. Mine kojima je selo okruženo turoban su podsetnik na konflikte koji su većinu lokalnih žena zavili u crno. Simbolično odvojeno od spoljnjeg sveta kanjonom koji se može preći samo uzanim prirodnim mostom, selo deluje idilično u svojoj izolovanosti. Eskalacija novih sukoba u Libanu preti da unese razdor među meštane, ali hrabre žene rešene su da upotrebe svu snalažljivost i lukavstvo ne bi li obuzdale svoje muškarce i namamile ih u mirovnu zamku. Ohrabrena uspehom svog rediteljskog debija Karamel, Nadine Labaki se vraća repertoarskim filmom u kom poseže za stereotipnom dramatizacijom, niskom komedijom i egzotičnim mjuzikl deonicama kako bi privolela masovni odziv gledalaca. Labaki mudro bira komediju kao medijum kojim će se uhvatiti u koštac s ozbiljnom temom kolektivne ratne traume, ali realizacija snosi posledice želje da se ugodi ukusu široke publike. Puna narodnog veselja u osvit rata i radosti koja prkosi nemaštini, ova usiljena komedija izaziva skepsu, pa, osim pokoje kreativno koreografisane plesne numere i istinski smešne scene, film nudi premalo da bi se u njemu uživalo. Fragmentiranost scenarija kulminira nerazrešenošću romantičnog podzapleta. Nezgrapni pokušaj otvorenog kraja naprosto briše dvoje glavnih likova i, umesto što otvara diskusiju o opcijama nesuđenih ljubavnika, zjapi kao gruba dramaturška greška. Naposletku, kao delo koje se deklariše kao feminističko, film izaziva nelagodu lagodnošću kojom izražava privrženost patrijarhalnoj podeli rodnih uloga, pritom gradeći humor na stereotipima o ukrajinskim striptizetama. Gde idemo sada? preuzima centralni motiv Aristofanove Lizistrate i primenjuje ga na zajednice koje milenijuma dele zemlju, kulturu i jezik, ali ostaju preosetljive na religioznu provokaciju do nivoa spremnosti da proliju krv u ime miroljubivog boga. Ipak, u Labakinom šarenolikom svetu apsurdno pojednostavljenih političkih pitanja, sveštenik i imam pokazuju se kao atipično mudri da suštinu svojih učenja stave iznad formalnosti rituala, pa religijske vođe ove bajkovite zemlje drage volje unižavaju svetost svojih bogomolja kako bi podržale pravednički cilj grupe trezvenih žena. Iako obeležen umetničkim kompromisima i zanatskim nedostacima, Labakin film izaziva simpatije publike, jer svoje likove prikazuje sa toplinom i podiže krivicu sa njihovih pleća, nagoveštavajući da faktori destabilizacije dolaze spolja. Kroz huškačke izveštaje s ratišta mediji su viđeni kao deo ratne mašinerije čiji cilj nije spuštanje tenzija, već širenje panike i mobilizacija novih snaga, jer, za razliku od mira, rat se dobro prodaje. Labaki daje glas nadi za mirnom koegzistencijom i rodnom ravnopravnošću, sugerišući da je žensko učešće u javnom životu od ključnog značaja u procesu približavanja idealu utopijskog društva. Njen film otuda je ilustracija teorije po kojoj bi društvo sa većom zastupljenošću žena u političkom vrhu bilo manje sklono sukobima nego što je to pokazala istorija zapadne i srednjoistočne civilizacije. Izraz te nade učinio je film apsolutnim hitom na domaćem tržištu i podarilo mu poduži međunarodni festivalski život u okviru kog ćemo ga naposletku videti i u Beogradu 2. novembra na otvaranju Slobodne zone.",0,0
"Kad bih napisala da Grbavica Žbanićeve nije politički pamflet nego nešto drugo, morala bih zatim da postupim kao komšinica iz podnaslova. Da ne bih „spuštala glavu i šutjela“, počeću od najneprijatnijeg, a to je činjenica da Grbavica kao film nije dobar film. Mada se vidi puno uloženog truda i veliki rad i na scenariju, i na kameri, i u montaži, na glumi ponajviše, a ponajmanje na režiji, priča je prosta, jednolinijska, s glavnom junakinjom tako tipičnom za slabe filmove balkanske i istočnoevropske kinematografije gde onaj ko je glavni nikad ne dela nego samo trpi i, eventualno, reaguje. Zašto sam joj onda dala trojku, a ne jedinicu? Zato što je ratna tema ovog filma veoma važna i važno je da se o krivcima, žrtvama i odgovornosti glasno progovori. A preostalih sedam ocena do desetke nisam dala, jer o toj temi u umetničkim delima treba da govore autori sa više dara, mašte i senzibiliteta. Slučaj Jasmile Žbanić nije nikakav izuzetak: u doba Titovog komunizma valjalo se upisati u Patriju da bi se uspelo u životu i karijeri, ako je čovek bio filmadžija, mogao je da snima filmove o ratu, o dobrim partizanima, zlim Nemcima i još gorim četnicima, ustašama, zelenom kadru i sl. i da tako prosperira; u vreme Slobodana Miloševića takođe se valjalo upisati u partiju i duvati, ovaj put, u nacionalne diple, te pristati uz Crkvu, što je i danas voz kojim se mnogi uspešno voze; dakle nikakvog razloga nema da Jasmila Žbanić isto to ne čini u svojoj zemlji, pogotovo kad će je njen pandan drugu Titu tj. Slobi i te kako pohvaliti, a potapšaće je i viša instanca koja je pandan antifašističkim narodima sveta iz Titovog doba tj. Kina i Rusija iz Slobinog vremena – Evropska unija! Ono što ne valja u takvom modelu ponašanja jeste što u svim vremenima važi isto pravilo – što slabiji umetnik, to jača politpropaganda: „Krklec Gustav uči Ustav, a Desanka radovanka pije vina iz novina!“. Čini se da talenat i ideološka vulgarnost ne idu zajedno: bilo da je reč o sračunatosti, pa se onda ideologijom otvoreno bave oni koji nemaju drugih mogućnosti, ili da je reč o tragizmu, pa je otvorena ideologija posledica traume pod čijim dejstvom je sagorelo sve ostalo. Dokazivati danas da su srpski vojnici počinili mnoge zločine izgleda kao pucanje u mrtvu ribu – za čitav svet, Evropu i veliku većinu onih koji su aplaudirali Žbanićevoj u punoj sali Sava centra. No, da vrati dignitet i smisao, i filmu i ljutoj rediteljki koja nam je poklonivši se otkrila toplu vodu da je „scenario za njen film pisan u Beogradu“, pojavila se grupa mladih odevena u majice na karadžiće i mladiće! Ovi mudraci, ah, tako hrabri da se šetkaju među građanski orijentisanim neistomišljenicima, na početku su pravili buku i zviždali, a jedna ženu popela se na binu i pokušala da kaže nešto, ali su joj isključili mikrofon. Pretpostavljam da se njeno izlaganje, pre nego što ju je obezbeđenje izvelo, odnosilo na čuveno, maligno „i oni su nama“ i „nismo mi toliko“! Nažalost, i pun Sava centar predstavlja malu, malecnu, najmanju manjinu Srba, svesnih da svako treba da počisti pred svojom kućom. Frenetični aplauz i lica uplakana zbog patnji koje smo drugima naneli, pa makar nam se to traljavo i tendenciozno prikazivalo kroz kvaziumetnost, nisu dovoljni. Današnje stanje srpske svesti o svemu što se dogodilo, što se događa i što treba da se dogodi takvo je da se čini da su oni koji nam rade o glavi – naši saveznici. Tek kad se u školama bude učilo da smo izgubili rat, da smo činili zlo i da nam je zbog toga žao, imaćemo šanse. Dotle, nadvija se nad nama realna mračna prognoza koju je pre neko veče, u foajeu Sava centra, posle projekcije izrekla istoričarka, gospođa Latinka Perović: „Pa neće Srbi biti prvi narod u istoriji koji je zbog sopstvene nevitalnosti nestao.“ Ako mislite da ovo nije kritika filma, braniću se činjenicom da ni Grbavica Jasmile Žbanić nije film!",0,0
"Među najinteresantnijim filmovima ovogodišnjeg programa bili su hrvatski dokumentarni filmovi Nije ti život pjesma Havaja i Blokada. Hrvatska rediteljka Dana Budisavljević pokušala je da se kroz formu dokumentarnog filma suoči sa odnosom porodice prema njenom seksualnom opredeljenju. Polazeći od, pre svega, emotivnog stava kako je njeni roditelji i brat ne podržavaju dovoljno, ili ti da ih je stid njenog opredeljenja, ona tokom samog procesa snimanja, kroz razgovore pred kamerom kao nepristrasnim svedokom, otkriva iznenađujuću podršku koja istovremeno upućuje na komplikovanost unutarporodične dinamike. Film koji je nastao odlikuje naglašena intimnost, a same verbalne artikulacije svih učesnika, na izuzetno šarmantan i zabavan način ukazuju kako određeni društveni obrasci ponašanja i mišljenja oblikuju lične stavove i način komunikacije pojedinca.",1,1
"Pretpostavljam da bi ovako izgledao akcioni film Thea Angelopoulosa Svi znate šta rade 'tri majmuna'. U ovom filmu glavni junaci su tata, mama i sin. A (spojler!) pojavljuje se i duh njihovog mrtvog, drugog sina, čisto da pojasni ponašanje ovih troje i pomogne kalibraciju atmosfere. Drugi Nurijev film koji gledam još manje mi se svideo od onog prvog, ali mi interes za njegove ranije radove ne jenjava. Ima nešto tu... Možda nijanse u praznini nedešavanja, pokušaj da razumem zašto se likovi ponašaju kao u srpskim filmovima koje bi mogao da režira Oleg Novković. Možda sam mazohista. Ili snob. U Three Monkeys neki sitan turski političar udari automobilom pešaka u noći. Kako su izbori blizu, on zamoli svog vozača da umesto njega prizna krivicu, i da za to dobije odgovarajuću nadoknadu kad izađe iz zatvora. Tako i bi. Za to vreme, vozačeva žena se smuva sa njegovim šefom, a sina počinje da izjeda savest kad to bude otkrio. U to, nakon devet meseci, stiže i otac... Kao i u Once Upon A Time In Anatolia događaja nema mnogo, ima sitnih dešavanja nabijenih simbolikom i što je još bitnije- posledicama. Sva tri člana porodice očigledno progoni smrt deteta i jasno je da je to nešto 'o čemu se ne priča'. To je nekako i razlog njihove inicjalne udaljenosti, a možda i poteza koje potom vuku. Nurija, rekao bih, zanima naličje pragmatičnosti odnosno rastegljivost naše humanosti. Na mikro-planu, svaki od 'tri majmuna' demonstrirao je malčice više pragmatičnosti nego što je trebalo da bi udovoljio sebi tj da bi umanjio sopstvenu muku, ali to je uvek imalo za posledicu neki momenat koji bi se obio o glavu nekom drugom članu. A o svemu se i dalje ništa ne priča, svi se tiho prave ludi... Do kraja, kad dolazi do obrta. Izmirenja. I nove pragmatičnosti. Jedino što i dalje nastavlja da se uvećava jeste krivica praćena grižom savesti. Kad sve ovo ispišem deluje kao da je Kanski žiri s pravom dao Nuriju nagradu za režiju za ovaj film. Dok sam gledao film čudom sam se čudio toj odluci. Ali sam i dalje zaintrigiran.",0,0
"Jack je prevejani kriminalac koga unajmljuje mafijaški bos Dragna, da obavi jedan poslić. Njegov zadatak je da odnese torbu na određenu lokaciju i tamo sačeka neke ljude koji će ga kontaktirati radi preuzimanja pošiljke. Bitno je da se Jack striktno drži nekih pravila. Ne sme da otvori torbu i zaviri kako bi video šta se unutra nalazi, a takođe mora da odsedne u sobi broj 13 zabačenog motela… David Grovic je stavio režiserski pečat na modernistički koncipiran neo-noir triler. Sam scenario potekao je od priče koju je inicirao James Russo za projekat pod naslovom ‘Motel’. Kasnije je adaptiran u nešto što je ispalo vrlo traljavo, puno rupa i očitih nelogičnosti. Skroz proizvoljno kao da se priča štimovala prema nahođenju režisera i dvojice koscenarista. Teško je sada obrazlagati stvari koje su toliko jasne i očigledne. Stoga samo konstatacija da je narativ obojen crnohumornim tonovima, što je razumljivo ako imamo u vidu podžanr, ali je u suštini neozbiljno interpretiran i na momente baš iritantan. A gluma, uh to je bolna tačka. Par nekada slavnih i uglednih imena ovde se prodalo radi učešća u jednom mediokritetskom filmu. John Cusack i Robert De Niro deluju toliko nezainteresovano, da su tek otaljali posao samo kako bi mogli da uzmu svoje pozamašne honorare. Da se dotaknem ženskog lika, devojke koja se predstavlja kao Rivka. Brazilka Rebecca Da Costa nije pokazala baš neko zavidno glumačko umeće, ali neosporno je da zna kako da iskoristi svoje odlične fizičke atribute pred kamerom. Postignuta je solidna atmosfera, primerena krimi žanru, propraćena očekivanom pojavom nekolicine uvrnutih sporednih likova, od kojih svako dobija odgovarajaću minutažu. Međutim sve je to bledo, slabo drži pažnju i vrlo brzo prerasta u monotoniju. Publika se dosađuje dok prati agoniju glavnih likova. Zapanjen sam kako su dvojica glumaca, o kojima sam imao visoko mišljenje, uopšte pristali da se blamiraju u ovom ‘samoubilačkom filmskom projektu’. Ukratko blagi užas, jer humor prelazi granicu dobrog ukusa, a trilerski zaplet je neverovatno loše skrojen, pa umesto oduševljenja izaziva sažaljenje. De Niro, možda je ipak vreme da konačno odeš u penziju i tako ostaneš koliko-toliko u lepom sećanju poklonicima dobro poznatih naslova, pa i nekih klasika, na čijim špicama je jasno bilo istaknuto i tvoje ime.",0,0
"Adam Sandler nekada je uspevao da od banalnih ideja izvuče maksimum (Click) i da od izmišljenih likova, na tragu onim kojima ipak mnogo veštije barata Sacha Baron Cohen (Borat), iznedri film sa suludim i iznad svega duhovitim scenama (You Don't Mess With the Zohan). Poslednjih godina, međutim, on je u kreativnoj krizi koja poprima sve veće razmere Kao što je to često radio i u prošlosti, Sandler se na špici filma Džek i Džil, svog poslednjeg napora da povrati staru komičarsku slavu, potpisao kao glumac, scenarista i producent. Društvo su mu pravili scenaristi Steve Koren i Ben Zook, reditelj Dennis Dugan, Sandlerov višegodišnji saradnik, i, očekivano, poznati glumci u sporednim ulogama - Al Pacino i Katie Holmes. Na osnovu dosadašnjeg iskustva, reklo bi se da je to oproban i uspešan recept, sposoban da stvori solidnu bioskopsku zabavu i ispunjenje nevelikih očekivanja pre nego što poklekne pod pritiskom efemernosti. Međutim, koliko god da su se tvorci nekog filma dokazali u prošlosti, nema novog naslova opravdanog starom slavom umetnika bez znalački napisanog scenarija i, u najmanju ruku, korektne režije. Nažalost, filmu Džek i Džil obe stvari nedostaju u prevelikoj meri. Sandler u njemu tumači dvostruku ulogu: bez perike i šminke on je Jack Sadelstein, uspešni reditelj reklama, uz kozmetičku intervenciju on je Jill, Jackova iritantna sestra bliznakinja koja mu dolazi u posetu. Jill je neotesana i nezrela, ali je u osnovi samo osoba u potrazi za razumevanjem i ljubavlju. Njen brat shvatiće to tek pošto je iskoristi da bi Ala Pacina privoleo da glumi u njegovoj sledećoj reklami. Sve to može da stane (i stalo je) u petnaest minuta. Ostatak filma potrošen je na niz nepovezanih, suvišnih epizoda koje je Sandler iskoristio da u haljini degradira žanr komedije i ponudi najlošiji naslov koji je do sada snimio. Njegove maštarije dovedene su do apsurda, gluma do prenaglašenosti, a Duganova režija pri tom nema nikakav adut kojim bi pritekla u pomoć. Zahvaljujući reditelju, film toliko odiše diletantizmom da se u kadrovima snimanim na glavnoj lokaciji - u Jackovoj nalickanoj kući, osećaju praznina i nedorečenost sa svakim prikazanim kadrom, uprkos svoj raskoši scenografije. Razularene ali neinventivne i, može se slobodno reći, glupe situacije (scena u kojoj Jill igra fudbal, na primer), ostavljaju, pride, utisak do kog uspevaju da dobace i jeftini, amaterski snimci sajta YouTube, iako dokumentaristički pristup ovde nije primenjivan. U nedostatku zapleta i umešnosti da se idejom postigne vrcavost i smisao, avanture Jacka i Jill ostaće upamćene samo po nesvakidašnjem Pacinovom nastupu pre odjavne špice, omalovaženom devedesetominutnom sramotom koja mu prethodi.",0,0
"Nastanak rimejka klasičnog Universalovog horora The Wolf Man (1941) bio je, u najmanju ruku, stresan. Studio je oterao prvobitnog režisera Marka Romaneka, naložio prepravke scenarija Andrewa Kevina Walkera i doveo rutinera Joea Johnstona (Draga, samnjio sam decu, Džumandži, Park iz doba jure 3). Snimanje se oteglo, usledila su dosnimavanja, prepravke... Početkom godine film je sa velikim kašnjenjem ušao u svetske bioskope. Da li se sve ovo čekanje isplatilo? Ma kakvi. Talentovani Walker (Sedam, Osam milimetara, Uspavana dolina) je u prošlosti više puta pokazao da ume da napiše odličan scanario, ali prepravke su verovatno isisale sav kreativni sok iz prvobitne premise. Kao rezultat smo dobili nepotreban i dosadnjikav film koji u ovom obliku bolje da nikada nije snimljen. Fascinantno je koliko je Vukodlak neambiciozan. Istina, uložen je silan novac u oživljavanje epohe (radnja je smeštena u 1891. godinu) i specijalne efekte, ali to se pokazalo kao nedovoljno. U nepunih sat i po ispričana je već toliko puta viđena priča, osvežena sa samo jednim kvazipreokretom za koji je bio zadužen ser Anthony Hopkins - ovde na auto-pilotu, ali opet, sa izuzetkom Huga Weavinga, superiorniji u odnosu na ostale kolege. Proklestvo, Cigani, na silu ugurana ljubavna priča... Sve je tu, kao da se radi o parodiji a ne o pokušaju da se jednom od najpoznatijih čudovišta udahne novi život. Del Toro predstavlja posebno razočaranje. Od njega se dosta očekivalo, ali njegov Lawrence Talbot je samo jedominenzionalni oronuli lutak koji trepće. Lon Chaney junior se verovatno prevrće u grobu zbog ovog nenadahnutog skrnavljenja. Pored Hopkinsa, malo živosti u priču unosi uvek pouzdani Hugo Weaving, ali njegovo prisustvo je vremenski ograničeno tako da ne uspeva da presudno pomogne filmu. Istina, nekoliko akcionih sekvenci u kojima čovek-vuk seje smrt po mračnim šumama Blackmoora (a kasnije i u Londonu) umereno je zabavno, ali po svojoj egzekuciji više liče na budalasti crtani film nego na priču u kojoj vam je stalo šta će se dogoditi sa junacima. Iskusni Rick Baker je bio zadužen za specijalne efekte, ali nije zadovoljio očekivanja. Bez obzira na sav novac, transformacija Talbota u vuka ne može parirati višestruko superiorinijim preobražajem iz gotovo 30 godina starog Američkog vukodlaka u Londonu. Pretrana upotreba kompjutera ubila je poentu. Kvalitetan vukodlački film je veoma teško snimiti. Pored pomenutog Landisovog klasika, samo još nekoliko naslova ove tematike se može uvstiti u horor plemstvo: Urlikanje, Vučja družina, eventualno Fatalna Džindžer... Vukodlak je negde na sredini. Gledljiva budalaština koja će vas nagraditi samo slabašnim urlikom bez ugriza.",0,0
"Postoje zlatna, nepisana rediteljska pravila u Holivudu. Jedno od takvih šaljivih pravila poručuje: nikada ne snimaj film sa decom ili sa životinjama. Naime, i deca i životinje suviše su svojeglavi da bi ispunili rediteljske zahteve. Iako mu životinje pomoću specijalnih efekata glume pristojno, Frank Coraci, reditelj filma Čuvar zoo-vrta, bolje da je poslušao ove stare mudrosti Coraci je snimio film o Griffinu (Kevin James), šeprtljastom čuvaru vrta iz naslova, kojeg na početku filma ostavlja devojka Stephenie (Leslie Bibb). Ona se nadala da će Griffin postati nešto više od siromašnog negovatelja životinja, a pošto se to nije desilo, površna kakva jeste, odlučila je da nastavi sama, odnosno, s nadobudnim Shaneom (Donnie Whalberg). Nekoliko godina kasnije Griffin i dalje pazi na životinje u zoo-vrtu, u čemu je, zapravo, najbolji, ali pometnju ponovo unosi Stephenie koja, iz neobjašnjivog razloga, pokušava da obnovi romansu. Videvši da njihov omiljeni čuvar ima problema sa samopouzdanjem, životinje iz vrta odlučuju da prekinu kodeks ćutanja te upoznaju Griffina sa svojom elokventnošću i znanjem engleskog jezika, da bi ga potom lav, žirafa, vuk, medvedi i svi ostali, uključujući i žabu (!), savetovali kako treba da se ponaša kada se udvara devojci. Ovo je, nažalost, suština grozne prve polovine filma. S manje-više pokradenim likovima životinja iz drugih animiranih i igranih filmova, Griffin uči kako treba da urliče kada sledeći put vidi Stephenie, kako da obeleži teritoriju i kako da naduva obraze i zauzme položaj za napad ne bi li uplašio Shanea. Da film bude još gori, Griffin to u potonjim situacijama zaista i čini, pa ne treba ni isticati koliko je glupa scena kada, na primer, glavni junak, slušajući savetovanja vuka, urinira u saksiju u restoranu i pri tom veruje da će tako osvojiti ljubav svog života. Bilo kako bilo, u Čuvaru zoo-vrta takvo ponašanje urodilo je plodom i Stephenie je zaista ponovo s Griffinom. Film tada napušta svoj besmisao kratkih epizoda sa životinjama i upušta se u jednako površnu, aljkavu i dosadnu melodramsku potragu za poukom. A u maniru izlizanih ekranizovanja američkih vrednosti, Griffin će do kraja filma otkriti da napuštanjem posla čuvara zoo-vrta, što Stephenie i dalje želi, izneverava samog sebe, (očekivano) prelepu veterinarku Kate (Rosario Dawson) i povređuje svog najboljeg prijatelja, gorilu Bernieja! Usput, Čuvar zoo-vrta povredio je i smisao za humor i intelekt gledalaca do te mere da nam nije preostalo ništa drugo nego da žalimo što scenaristima Nicku Bakayju, Rocku Reubenu, Kevinu Jamesu, Jayu Schericku i Davidu Ronnu, očigledno, nije poznato još jedno zlatno pravilo Holivuda: ako je na filmu potpisano više scenarista, to je loš znak.",0,0
"„The Purge“, kod nas preveden kao „Pročišćenje“, je film koji nismo baš preterano isčekivali. Nazigled, pogledom na trejler ovaj film deluje urađen u maniru drugorazrednog trilera sa elementima horora. Nakon gledanja utisak se ne razlikuje preterano od očekivanog, ali ipak ostavlja neočekivani gorak ukus u ustima. Naime, uprkos osiromašenoj realizaciji osnovne ideje filma „The Purge“, temelj priče je veoma intrigantan i pokreće vas na razmišljanje, naravno ukoliko vas tematika socioloških fenomena uopšte zanima. Pored toga što je ovaj film najavljen kao triler i horor, on je etiketiran i kao naučno-fantastičan, ali mi bismo ga pre nazvali sociološkom fantazijom, a to je upravo karta na koju je on trebao da igra, a koju je gurnuo u drugi plan. Dakle, pod ovim svetlom, mogli bismo reći da je filmom protraćena jedna zapravo odlična ideja koja ga je potencijalno mogla učiniti znatno većim nego što jeste. Radnja filma se odvija u bliskoj budućnosti, tačnije 2022. godine, u SAD. Stopa kriminala i nezaposlenosti je svedena na istorijski minimum i američka nacija sada deluje kao pročišćena, a njihova država idealna i mirna, u kojoj sve teče po skladu. Međutim, postoji jedna caka. Država jednom godišnje u trajanju od 12 sati dozvoljava sve kriminalne aktivnosti, kada cela nacija izlazi na ulice, krade, uništava i ubija, a ovaj čin se u tom svetu naziva „pročišćenje“, tj. „purge“. Navodno, upravo ovaj čin dovodi do toga da nacija tokom ostatka godine bude mirna i prosperitetna, što je verovatno i najdiskutabilniji momenat ovog filma. Proćišćenje u ovakvom društvu ima dvostruku funkciju. Naime, osim što proćišćenje deluje na ljude poput neke vrste terapije stresa, ono istovremeno smanjuje broj siromašnih, s obzirom da su prosjaci glavna meta onih koji u ovu noć kreću sa namerom da ubiju. Ovo bi zapravo bila osnova priče koju smo pomenuli u uvodu teksta, a sam film se odvija oko porodice Sandin, u noći „pročišćenja“. Sandinovi sticajem okolnosti puštaju u kuću lutalicu, koga juri grupa „uglednih“ građana, i tu počinju njihovi problemi. Jedan od elemenata koji podupiru priču u filmu je ideja da svaki čovek pokazuje svoje pravo lice u izvanrednim okolnostima. Tako i porodica Sandin tokom večeri „pročišćenja“ saznaje kakvi su zapravo ljudi koji ih okružuju, ali istovremeno spoznaje sebe i svoju moralnu čvrstinu. Značajan akcenat u filmu stavljen je na konstantna moralna kolebanja bračnog para Sandin, pod pritiskom borbe za sopstvene živote i živote svoje dece. Međutim, upravo to kolebanje ukazuje na to da u njima postoji ono nešto ljudsko. Vrlo je zastrašujuća činjenica zverskog ponašanja kod ljudi samo zato što im je za to dat legitimitet. Kao potvrda ovome, odlično ide u prilog vrlo zanimljiv niz psiholoških eksperimenata Stenlija Milgrama, kojima je želeo da dozna koliko su ljudi spremni daleko otići kada im autoritativna osoba naredi da povrede drugo ljudsko biće. Kako je ovo recenzija o filmu The Purge, nećemo detaljisati o Milgarmovom eksperimentu i reći ćemo samo da su njegovi rezultati bili ni malo ohrabrujući po veru u ljudsku moralnost. Zločin koji je dozvoljen ili naređen od strane nadležne osobe, pojedinci ne doživljavaju kao sopstvenu odgovornost, a samim time ni kao amoralnost, naprotiv. Kao što smo već pomenuli, realizacija filma u odnosu na percipirani potencijal njegovog temelja jeste podbacila, ali i pored toga „The Purge“ se može označiti kao relativno zadovoljavajući horor-triler. Tokom gledanja filma, kod nas je postojala izvesna tenzija, koja je u ovakvim slučajevima poželjna, što ovom filmu svakako ide u prilog. Likovi u filmu nisu naročito duboko razrađeni, što je u odnosu na pomenuti temelj priče delimični minus, pogotovo kada se radi o protagonisti filma, glavi porodice Džejmsu, kog je glumio Itan Houk (Ethan Hawke,). Houk se nije naročito istakao glumom, na šta je u određenoj meri verovatno uticala i pomenuta nerazrađenost njegovog lika. Lik njegove supruge Meri Sandin je glumila Lena Hidi (Lena Headey). Njen lik postaje atraktivniji za gledaoca i dolazi do izražaja možda i više nego što je to prvobitno planirano. Prikazivanje negativaca u filmu, iako pojednostavljeno, obavljeno je relativno uspešno i upravo je vođa bande koja napada kuću Sandinovih, kog je glumio Ris Wejkfild (Rhys Wakefield), svojom iritantnom dijaboličnošću možda i najupečatljiviji lik u filmu. Za ljubitelje horor-trilera, „The Purge“ bi svakako mogao biti primamljivo ostvarenje, te se za one koji svoj višak vremena vole posvetiti pokretnim slikama, ovaj film u svakom slučaju preporučuje.",0,0
"U „povratničkom' Cirkusu Columbia, nastalom na osnovama romana Ivice Đikića, Tanović priču o povratniku iz Nemačke koji se vraća u hercegovačku varoš u sam osvit rata zaodeva ruhom „tople ljudske priče'. Ničija zemlja Danisa Tanovića sada je u velikoj meri zaboravljen film, ali i dalje slovi kao rečit argument u prilog tezi o teškim i pogubnim kalkulacijama kada je reč o dobitniku Oscara za najbolji strani film. Posle tog slabog filma Tanović se bacio na dve inostrane produkcije (L'Enfer i Triage), koje su malo koga zanimale, te se sada vratio rodnoj grudi. U „povratničkom' Cirkusu Columbia, nastalom na osnovama romana Ivice Đikića, Tanović priču o povratniku iz Nemačke koji se vraća u hercegovačku varoš u sam osvit rata zaodeva ruhom „tople ljudske priče'. Cirkus Columbia stoga u pamet priziva uspelije plasiranu poetiku Gordana Mihića iz njegove faze iz sedamdesetih i osamdesetih godina prošlog veka. Međutim, još dva krupna problema ozbiljno more ovo delo: film je izatkan oko suštinski krajnje nesimpatičnog glavnog junaka - Miki Manojlović kao bahati, osvetoljubivi i neracionalni pečalbar koji svesno uništava život svoje bivše supruge (Mira Furlan) i zajedničkog sina, a uz to čitavo ostvarenje odiše duhom prevaziđenog revizionističkog sentimentalizma koji traži uporište u jednako izraubovanoj dosetki po kojoj na fonu svakog šireg sukoba, zapravo, tinja sijaset malih i duboko ličnih. Osim toga, ovde se lako mogu naći i osnove za optužbe zbog manje-više otvorenog kultur-rasizma (Tanovićeva žaoka ovde je usmerena na hrvatski deo BiH pakla) koji u duboku senku baca osnovnu zanatsku kompetenciju autora i dosta preglednu naraciju.",0,0
"Saga filmova “Planeta majumuna” stekla je slavu sa svojim prvim ostvarenjem iz 1968. godine, sada već poznatim kao jedan od najkultnijih sci-fi filmova svih vremena. Posle originalnog filma sa Čaltonom Hestonom (Charlton Heston) bilo je još četiri pokušaja, četiri nastavka, ali nisu uspeli ni blizu slave, popularnosti i kvaliteta da ostvare kao što je imao ovaj prvenac. Posle deset godina, mi opet dobijamo priliku da vidimo još jednu ekranizaciju ove tematike, i mogu reći da se ovaj film mnogo bolje pokazao od svojihprethodnika. Ovaj novi projekat na čitavu priču dolazi kao “prequel“, kao uvertira i začetak onoga što imamo priliku da vidimo u ostvarenju iz 1968. godine. U ovom filmu pratimo doktora po imenu Vil, koji radi na specijalnom istraživanju leka protiv Alchajmerove bolesti, imajući veliki personalni ulog u svemu tome. Kao što uvek biva sa eksperimentalnim lekovima, oni se uvek prvo testiraju na životinjama koje imaju najveću sličnost sa našim organizmom (u većini slučaja su to šimpanze) pre nego što se ispitivanje nastavi na ljudima. Vil uspeva da postigne određene rezultate sa svojim istraživanjem, ali jedan incident sa određenom šimpanzom mu dovodi čitav projekat do neslavnog kraja. Vil pronalazi mladunče šimpanze na koju se droga najviše primila i odlučuje da ga zadrži i u privatnosti svog doma nastavi sa istraživanjem. Što mala šimpanza više raste, znaci neverovatne inteligencije su sve jasnije i ulog sve veći, tako da smatram da ne bi bilo fer više da odajem od zapleta. Iako se ovaj film karakteriše mnogobrojnim klišeima i prilično providnim zapletom koji će više odgovarati mlađoj publici, neosporno je reći da je itekako zabavan i dinamičan pored svega toga. Ono što je definitivno najbolje kod ovog filma jesu specijalni efekti koji su dovoljno snažni da zasenče prilično lenj scenario. Endi Serkis (Andy Serkis) i Veta Didžital (Weta Digital) fenomenalno prezentuju protagonstu, imajući apsolutno preciznost i kontrolu nad najsitnijim detaljima. Specijalni efekti su zaista revoluciornarni, besprekorna logika pokreta, svaki detalj je toliko autentičan da će vas u više navrata filma naterati da se zapitate da li su šimpanze stvarne ili animirane. Glumački sastav je solidan, niko se nije nešto posebno istakao, a ni obrukao, tako da ne bih sada da imenujem posebno. “Rise of the Planet of the Apes” je jedan izuzetno dinamičan film, pun impresivnih akcionih scena i specijanih efekata koji su zaista neverovatni. Predlažem vam da pogledate ovaj film u bioskopu, kako biste uživali u fantastičnim vizuelnim predstavi. Klasičan letnji blokbaster, ne nešto memorabilan ali zabavan.",1,1
"Momak upoznaje devojku u vozu za Beč. Amerikanac, izgubljen, luta starim kontinentom u potrazi za samim sobom i Francuskinja, prelepih očiju i još lepše naravi, na povratku u Pariz, iz Budimpešte. Posle prvih nekoliko rečenica, jasno je da su se dopali jedno drugom. Započinju dugačak razgovor, svesni da nemaju mnogo vremena, brzo se opuštaju, uživajući u međusobnom prisustvu, otkrivajući intimne misli i detalje. „Before Sunrise“ je nemoguće okategorisati. Kada bi me neko pitao o radnji filma, fizički opis radnje bi ostavio zbunjujući utisak. Čitavih devedeset minuta prati dvoje ljudi kroz njihov razgovor. Najbolji odgovor na pitanje o čemu se u filmu radi jeste istovremeno savršeno jednostavan i složen. „Before Sunrise“ je film o jednom pogledu na život. Pitanje je koliko vas interesuje radnja, gde se ono uzbudljivo krije u linijama dijaloga i životnim istinama. Zovu se Džesi (Ethan Hawke) i Selin (Julie Delpy). Voz dolazi u Beč i njemu na pamet pada luda ideja da i ona sa njim siđe u Beču i provedu zajedno ceo dan i noć, do njegovog leta sutradan ujutru. Zašto da ne? To vreme koje provedu zajedno, ispunjeno je razgovorima, gde će se svako pronaći bar na nekoliko trenutaka, što je I definicija kinematografske prirodnosti. Čitav film je sačinjen od dugih kadrova, fokus kamere je isključivo na njih dvoje, bivamo uvučeni u iskrenu i tečnu razmenu iskustava i pogleda na svet. Mladost i naivnost su centralne teme filma Ričarda Linklatera (Richard Linklater). Oboje su u njihovim dvadesetim, puni samoinspirisanosti, psihološkog nagona u želji da menjaju svet. Pored međusobne privlačnosti, tu je i elemenat nadmetanja, priče koje plasiraju, sve u formi životnog iskustva, vidno su neistinite u svojim delovima. Eventualna mana jeste dužina trajanja, u pojedinim elementima se oseti blaga monotonija, mada, morate razumeti i uzeti u obzir rizike i obim ovakvog poduhvata. Koliko filmova ste pogledali gde je ljudski faktor prva i jedina tačka oslonca? Scenario, koji potpisuju Linklater i Kim Krizan (Kim Krizan), je topao i istinit, u čemu i jeste njegova moć. Ne postoji trenutak za koji sam pomislio da nije deo stvarnog života. Itan Hok i Žuli Delpi prevazilaze granice intime, sjedinjavaju se sa svojim likovima i jedno sa drugim. Nema preseka kadrova koji će im omogućiti da se pripreme za narednu situaciju. Kako film odmiče, postaju sve komotniji u prisustvu jedno drugog. Početak dva velika performansa koja će se tek zaokružiti, u narednim godinama. Suštinski ne saznajemo mnogo, većinom su to prazne priče i beskrajno filozofiranje. Ali to je je osnovna razlika između mladosti i iskustva, tj. razlika između kreiranja, prepoznavanja, spoznaje i prihvatanja istine. Prava mudrost dolazi tek kasnije. Ovaj tekst može delovati kao jedan veliki spojler. Istina je da vam skoro ništa nisam otkrio. „Before Sunrise“ je van bilo koje kritike i komentara, to je nešto što se mora pogledati i sagledati, ako bi se razumelo. Ako postoji prototip moderne ljubavne priče, imamo ga ovde.",1,1
"Na prestižnom imdb sajtu postoji samo jedna recenzija ovog filma. Tu recenziju radio je neko odavde i prilično se potrudio da napljuje ovaj film. Da nam je Holivud servirao ovo verovatno bi ga smatrali dobrim. Možda malo zvučim iznervirano ali me nervira stav likova koji kritikuju film samo zato što je naš. Ne kažem da je dotični to uradio ali smo u stanju prilično omalovažavati domaća ostvarenja. Ja volim domaće filmove i naravno da među njima ima mnogo loših ali ovaj film za mene je predstavljao revoluciju. Do njega, kod nas su se snimale tragedije, komedije i tragikomedije. Naravno ranije su tu bili i ratni filmovi. Sve ostalo što se snimalo su ili retki dragulji ili većinom nešto što je palo u totalni zaborav. Ovaj film mi je bio pravo osveženje. Pre svega, scene su fenomenalno odrađene. Estetski sve je na svom mestu i zaista je praznik za oči. Flešbekovi su nešto što nisam viđao u našim ostvarenjima a ovde su vazda eksploatisani i fenomenalno uklopljeni u priču. Što se tiče glume, Lečić, Nikolić i Cvetković su veliki glumci, Tatić i Katarina radivojević su odlični, ali po meni, žena koja može da celom svetu drži predavanja iz osmeha, Maja Sabljić je obeležila ovaj film. Ova uloga joj je po meni kruna karijere. Što se tiče same priče ona je odlična. Filmotvorci su skontali da su današnji gledaoci uverzirani i da će misteriju bez velikog napora prokljuviti, pa su na lep način servirali još nekoliko uz tu jednu. Praktično su ubacili priče u priču što je rezultiralo neverovatno zanimljivim filmom. Time su izbegli onaj problem predvidivosti koji imaju danas neki naši visokobudžetni filmovi. Recimo u filmu Četvrti Čovek gledaoc i pre samog kraja prokljuvi priču a u filmu Klopka cela priča je jasna i pretpostavi se do poslednjeg detalja već posle petnaestak minuta. Naravno to sve važi ako ste pogledali dovoljan broj filmova. Ali da se vratim ovom filmu. Scene su neretko napete i često nose u sebi dozu misterije. Od ove Naj scene sam se, najiskrenije, naježio, tako da film ima malu dozu i horora. Likovi su sjajno razvijeni i jedino što mi je malo smetalo je ta borba između kockara i religioznog moraliste ali to je jednostavno ubačeno u priču pa je i zanemarljivo. Zaista retko se odlučujem da komentarišem naš film jer smatram da je on nešto što je većina gledala, ali to ću uvek uraditi kada neko omalovaži nešto naše što smatram da ima kvaliteta. Ovaj film je za mene fenomenalan i obavezan za pogledati.",1,1
"“Snow White and the Huntsman” je druga prilično slobodna interpretacija čuvene bajke o Snežani (Snow White) koju je Holivud ove godine uradio. Iako sam pogledao prvu koja je izašla pod nazivom “Mirror, mirror”, moram reći da sam mnogo veće nade ulivao u drugu interpretaciju, prvenstveno jer je po samom promotivnom materijalu obećavala je znatno veću i mračniju avanturu, predvođenu izuzetno sposobnom glumicom u ulozi zle kraljice Ravene. Dok je “Mirror, Mirror” više bio koncipiran kao komedija, “Snow White and the Huntsman” je prema prvim kadrovima sa kojima sam se susreo, nudio jednu mračnu i gotičarsku atmosferu koja mi je delovala mnogo prikladnije pisanju braće Grim (Brothers Grimm) – mada moram reći da nakon što sam u trejleru video i ogledalo koje se razvlači po podu i kasnije transformiše u humanoidni oblik, patuljke i ostala čudovišta, imao sam čak blage asocijacije i na Tolkinov stil (J. R. R. Tolkien), što je samo dodatno uticalo da se još više zainteresujem za film. Mislim da o samoj priči ne treba puno govoriti pošto sam siguran da su svi upoznati sa tematikom. Hajde, da istaknem u najkraćim crtama: Snežana je princeza i najlepša osoba u kraljevstvu. Nakon što se uda za njenog oca, kojeg ubrzo i ubija, zla kraljica Ravena preuzima apsolutnu vlast nad kraljestvom i zaključava našu protagonistkinju u kulu, zauvek je distancirajući od sveta. Ravena je veštica i mora da se hrani lepotama mladih devojaka kako bi ostala zauvek mlada. Njeno magično ogledalo ukazuje na opasnost koju joj mlada Snežana može biti i da ako konzumira njeno srce – ostaće zauvek mlada. Snežana uspeva da pobegne iz zatočeništva iz uz pomoć mladog lovca pokušava da oformi armiju sa kojom će moći da porazi zlu kraljicu. “Snow White and the Huntsman” je debitantski dugometražni film reditelja Ruperta Sandersa (Rupert Sunders) koji prema onome što se može videti, je očaran epskim avanturama i bajkama. Iako je u svom prvom pokušaju u ovom filmskom formatu Rupert tehnički odlično izneo projekat, imajući u sebi fantastične efekte, kvalitetne kadrove i bogatu scenografiju, ono što mu zbilja nije uspeo da uskladi u ovom ostvarenju jeste scenario. Scenario filma “Snow White and the Huntsman” je ispunjen svakim mogućim klišeom iz filmova epske fantastike, krenuvši od toliko izlizanih dijaloga i fraza, preko narativa i postavke scena. Iako traje 127 minuta i zbilja je ispunjen svakakvim dešavanjima, film većinskim delom biva nezanimljiv i iritantan, i ono što je zbilja neverovatno, ispunjen ogromnim rupama u priči, kao i nelogičnim sekvencama. – Ok, jasno je da je ovo bajka i da logika treba da bude na poslednjem mestu, ali neke scene se tako jednostavno dese, bez ikakvog povoda i objašnjenja da vas naprosto ostavljaju u rebusu. Npr. Zašto je veliki trol koji je vijao Snežanu i lovca da ih masakrira kada se ona proderala jednostavno otišao? - Ok da, ona je glas prirode, ali opet to je onda prilično nedovoljan i lenj okret situacije. Veliki problem leži u samom tempu filma, kao i u pogrešnom akcentovanju pojedinih scena. Određeni momenti predugo traju bez ikakvog razloga i dosta remete tempu ostvarenja, stvarajući prevelike oscilacije u narativu. Još jedan od lošijih segmenata u filmu jeste kvalitet glume. Jedino koga bih istakao jeste Šarliz Teron (Charlize Theron), koja se sjajno snašla u ulozi Ravene, bivajući podjetnako zastrašujuća i misteriozna. Što se tiče ostatka ekipe, moram reći da su delimično svi zakazali. Kris Hemzvurt (Chris Hemsworth) i Sem Klaflin (Sam Claflin) su dosta traljavo izneli svoje role, dok je Kristin Stjuart (Kristen Stewart) priča za sebe. Poznata već kao izuzetno loša glumica, Stjuartova je ovde zaista otvorila novu dimenzuje amaterstva, imajući kroz čitav film istu facijalnu ekspresiju za sve moguće situacije. Ono što sam zapazio, a u potpunosti mi je neverovatno, jeste da mlada glumica ne može čak ni u većini scena da zatvori usta, a kamoli da izlažira neku emocija. Šokantno loš performans. “Snow White nad the Huntsman” je film koji je pucao toliko visoko, samo da bi pao izuzetno nisko. Očajnički pokušaj reditelja da ukombinuje jednu vrlo efetknu priču i sve moguće mitologije i klišee iz epskih i bajkovitih avantura je relzutirao u 127 minuta tehnički odlično izvedene, ali i vrlo dosadne i odbojne filmske adaptacije. Veliko razočarenje, dobra ideja, ali loša realizacija.",0,1
"U slučaju filma Atlas oblaka i njegove sudbine na blagajnama američkih bioskopima sve je slutilo na porazni ishod. Neuspeh se i desio, ali je dosta teško shvatiti pojavu ovog filma pri vrhu lista najlošijih ostvarenja u 2012. godini (na primer, u odabiru prestižno-uticajnog Rolling Stonea). Istini za volju, ovo jeste atipičan rad i definitivno film koji zahteva gledaoce kakvi su danas prava retkost. Kada prođe nešto vremena, kada se slegne prašina prvih i počesto ishitrenih utisaka, sva je prilika da će se namenuti utisak da je reč o odličnom, značajnom i jedinstvenom ostvarenju i izvrsnoj adaptaciji veoma složenog štiva. Što se tiče samog romana Davida Mitchella, dela prevedenog i na srpski jezik, Tykwer i brat i sestra Wachowski pokrivaju sve ključne odrednice Mitchellovog izvornika, te uz podosta epski razmahanih rediteljskih zahvata, ali i takta zaista vešto u filmski medij prenose dominantni duh te Mitchellove nimalo jednostavne proze, a donekle i dižu ulog. Naime, u Atlasu oblaka reč je o šest umreženih priča koje se zbivaju u različitim vremensko-prostornim ravnima, a autori ovog filma su se dodatno odvažili i Mitchellovo pregledno smenjivanje priča preinačili u još usloženiju mozaičku strukturu sa upadljivom gradacijom ritma povesti kako film odmiče. Tome treba dodati i začudnu, ali, kako se ispostavilo, učinkovitu odluku da glumci tumače različite i brojne likove u svim krakovima priče Atlasa oblaka (naravno, reč je o bezgrešnom nizu vrhunskih kreacija vrlih glumaca koji su se izvanredno snašli po pitanju glume pod teškim maskama i unutar priča sa polivalentnim smislom i počesto neuhvatljivom žanrovskom prirodom). Na planu samog filmskog ruha Tykwer i Wachowski briljantno su prošetali kroz različite filmske žanrove, mudro odabravši ton i stilsko-narativno pakovanje za svaku od tih šest (međusobno) isprepletanih priča, ni jednog trenutka ne ispustivši pipavu nit koja ih povezuje i koja odslikava Mitchellovu polaznu tezu o neumitnosti fatuma koji se da preusmeriti tek primerima lične odvažnosti i predanosti varljivoj ideji slobode koja se mora iznova i iznova osvajati. Mada je vraški teško to učiniti na ograničenom prostoru, recimo da se sam zaplet tiče veze između pomorskog dnevnika iz sredine devetanaestog veka, pisama odbeglog kompozitora prijatelju, novinarke tabloida koja naleti na zaveru u vezi sa gradnjom dodatno rizične nuklearke, havajskog plemena sačinjenog od onih koji su preživeli apokalipsu i korejskog klona koji u budućnosti predvodi pobunu sa ciljem stvaranja pravičnijeg sveta. Naravno, osim što i mimo poređenja unutar međa aktuelne bioskopske ponude Atlas oblaka na estetskom planu figurira kao krajnje osobena pojava, na narativnom smislu ovaj film ostavlja utisak hrabre vratolomije koja, čije će, što je najvažnije, smislenost i efektnost biti neosporne sa tačke gledišta gledaoca koji će se sa dovoljno usresređenosti i ambicije prihvatiti ovog istinskog izazova. Ipak, mora se naglasiti, da, iako nije nužno i premda se film da pratiti i pojmiti i bez prethodnih priprema, ovde u dobroj meri pomaže poznavanje Mitchellolovog literarnog predloška. A jedna od krajnjih impresija govori da je Atlas oblaka jednako uspešan posmatran i kao autohtono ostvarenje i kao ekranizacija jednog nesvakidašnje odvažnog romana. Mada se stiče utisak da je Tykwer pokazao za koju nijansu više sveukupnog osećaja za finese, a da su se Wachowski nakon ponižavajućeg Speed Racera vratili u vrhunsku formu kada je reč o zadivljujućem baratanju stilemama od značaja za samu suštinu žanra fantastika, Atlas oblaka se pokazao i kao skladna celina dosta toga raznorodnog. A ujedno ovo je film koji se svojom promišljenošću, dostojanstvom i ambicioznošću naprosto preporučuje budućim generacijama gledalaca bez predrasuda, gledalaca kojih se, uostalom, priča ovog ostvarenja možda ponajviše i tiče.",1,1
"Posle Dnevne i Noćne straže, a dok priprema Sutonsku stražu, ruski reditelj kazahstanskog porekla Timur Bekmambetov snimio je svoj osmi film, ovog puta u Americi. Žanr filma je po količini akcionih scena i akcentu na delatno rešavanje povišenih konkretnih problema svakako triler koji ima jak bajkovito-fantastični (ne i naučni) momenat, po čemu se razlikuje od Matriksa, s kojim ga neki porede. Takođe, s obzirom na emocije glavnog junaka i njegova lična, unutrašnja kolebanja, tu je i jaka dramska linija radnje. Ona se nekada ne bi posebno razmatrala kao deo žanrovskog određenja jer se smatrala imanentnom svakom dobrom, pa čak i osrednjem filmu. Danas, međutim, kad je bilo koja iole složena motivacija (i demotivacija) junaka ostala u meandrima glavnog toka najveće svetske kinematografije, dramatičnost u užem smislu pojavljuje se kao posebno čudo koje treba naglasiti. U ovom slučaju, čudo je vrlo dobro, ako ne i sjajno. Magija glumaca, kamere i specijalnih efekata neosporna je vrednost ovog filma, ali to nije sve. Osim osavremenjene homerovske poetike samih slika nasilja (tipa onih vrhova kopalja koja su antičkim poginulim junacima izlazila na usta kao čelični jezici), tu je i od starih Grka poznata priča o ocu i sinu. Junakinja (Jolie), u istom duhu, na početku saopštava glavnom junaku (McAvoy) da je poznavala njegovog oca, a kasnije tokom filma ona bolje upoznaje i sina; nije mu baš majka, ali bi, za potrebe asoscijativnog strip-Edipa, mogla biti neka vrsta maćehe. Najzad, tu je i istovrsno modifikovana sudbina u vidu tkačkog razboja gde se tkaju život i smrt svakoga na ovom svetu. Uzurpacija čitanja sudbine kompetentnog ali zabludelog maga (Freeman) dovodi Bratstvo posvećenih ubica do kriminalizacije i obesmišljavanja. Čarobni razboj, naime, izbacuje imena onih koje treba ubiti, a kad se na spisku nađu oni sami, Freeman počne da vara sudbinu preuzimajući odlučivanje u svoje ruke. Za to vreme, zahvaljujući genetskoj predodređenosti, glavni junak od kancelarijskog miša postaje mišićava, dobro naštimovana mašina za ubijanje. On prepoznaje svoju pređašnju histeriju kao vrhunski biološki preduslov adrenalinske bure savršenog ubice, a poljuljanu veru u sudbinu vraća mu, i u potencijalnom i u kinetičkom smislu, jedan genijalno smišljen gest glavne junakinje. Najzad, dok završava ličnu priču koja je na početku imala i osobine stvarnosne proze ironičnog poigravanja sa superherojstvom, Bekmambetov pribegava fau-efektu (razbijanju čarolije): junak se brehtovski obraća direktno gledaocu i time ulazi u novi krug čudesa. On nabroji šta se sve u njegovom životu dogodilo od početka filma do kraja, a onda trezveno upita gledaoca šta je on uradio u poslednje vreme. U kojem god žanru da gledalac sagledava samog sebe, njegov će odgovor biti potencijalni početak nove priče što Traženom daje finalnu dozu i dramaturške i bukvalne fotogeničnosti.",1,1
"Zvanično žanrovski svrstan kao horor/fantazija/misterija, mada bih ja dodala i drama. Ono što nikada ne nedostaje u latino produkciji jesu emocije, i ni ovaj put nas nisu izneverili. Mogla bih, zapravo, samo napisati: scenario napisao i režirao Giljermo Del Toro (Guillermo del Toro), a producent je Pedro Almodóvar i tu završiti recenziju. Još samo eventualno dodati da je del Toro 2003. godine izjavio kako mu je ovo najdraži film koji je uradio – i nikada to posle nije rekao ni za jedan svoj film. No, pošto ovaj blog nastoji da ne pruža obične recenzije, već da u svaku unese i lični doživljaj, tako će biti i ovaj put. Radnja filma se dešava u Španiji, u haosu godine 1939. kada na tom području Španski građanski rat doživljava svoj zenit. Fernando Tielve, kojeg smo gledali i u Panovom lavirintu (2006), a za koji del Toro kaže da je mlađa, emotivnija sestra Đavolje kičme, igra desetogodišnjeg dečaka Karlosa koji stiže u sirotište na, kako veruje, kratak period – dok mu se otac ne vrati iz pomenutog rata. U sirotištu se dešavaju mnoge čudne stvari, za koje je teško odrediti da li su plod dečije mašte ili nešto natprirodno. Ono što je bitno pomenuti za ovaj film jeste živost svake emocije koja se oseća tokom čitavog filma, a za šta je zaslužan upravo sam del Toro, koji je inspiraciju za pisanje povukao iz sopstvenog detinjstva. Kako je naveo, najviše mu je u tome pomogao rođak, koji se tokom del Torovog detinjstva i sam vratio kao duh. Zaslugu za to što je film uopšte krenuo da se radi dugujemo Almodovaru, koji je 1994. godine pogledao del Torov Kronos i oduševljeno zatražio saradnju. No, bilo je potrebno ukupno 16 godina da se fakultetska skripta pretvori u film, a zašto je to tako, jasno je svakome ko je pogledao film. Nisu to u pitanju nikakvi specijalni efekti – ne računajući duha koji se s vremena na vreme pojavi, skoro da ih i nema. Specijalne efekte ovom filmu će dati vaš um, samo ako ga dovoljno otvorite i prepustite se del Torovoj mašti da vas vodi. Umesto završne reči, dajem vam sledeći citat iz filma: Šta je duh? Tragedija prokleta na sopstveno ponavljanje iznova i iznova? Trenutak bola, možda. Nešto mrtvo što je, izgleda, i dalje živo. Osećanje zarobljeno u vremenu. Kao zamagljena fotografija. Kao insekt zarobljen u svetiljci. What is a ghost? A tragedy condemned to repeat itself time and again? An instant of pain, perhaps. Something dead which still seems to be alive. An emotion suspended in time. Like a blurred photograph. Like an insect trapped in amber.",1,1
"“My Week with Marilyn” je još jedan film koji je nominovan za dve Oskar nagrade ove godine, preciznije u kategorijama za najbolju glavnu žensku ulogu i za najbolju sporednu mušku ulogu. Za one koji ne znaju, “My Week with Marilyn” pruža kratak uvid u život jedne od najpopularnijih glumica svih vremena na vrhuncu svoje karijere, kratko posle udaje za poznatog pisca Artura Milera (Arthur Miller), 1956. godine. Ova priča ispričana je iz perspektive 24 godišnjeg Kolina Klarka, trećeg asistenta reditelja, koji je sa najpoznatijom ženom na svetu i Lorensom Olivijeom (Laurence Olivier), radio na filmu “The Prince and the Showgirl“. Priča filma izneta je iz ugla Kolina Klarka, koji je vodio dnevnik o svojim iskustvima u svetu filma, koji je kasnije kratak period proveden sa Merilin transformisao u jedan izuzetno uspešan roman. Baš kao što se može zaključiti iz samog naslova, priča filma nije nešto preterano interesantna, niti u sebi nosi nekakvu težinu koja može da stvori neku posebnu dramu kod publike, ona se jednostavno oslanja na kult ličnosti čija imena su urolana u ova događanja, i jedino nivo znatiželje prema sitnim, nedovoljno poznatim crtama njihove ličnosti vas može držati uključenim u ovaj projekat. Iako je potrebno da ste već veliki obožavatelj likova koje ona portreiše da bi vas priča uopšte zainteresovala, sa druge strane nivo kvaliteta glume će apelovati na mnogo širu publiku. Čitav kasting je uradio zbilja izvrstan posao ovde, pogotovo oni koji su do kraja i nagrađeni nominacijama za Oskara. Mišel Vilijams (Michelle Williams) je fenomenalna, u potpunosti kopirajući šarm popularne glumice pomoću kojeg je i stekla toliku popularnost. Njen performans je kompleksan i prilično širok, obuhvatajuću razne strane Meriln, njenu personu kada koketira sa obožavateljima i njenu mračnu i nesigurnu stranu. Maestralno obavljen posao. Kenet Brenah ( Kenneth Branagh) mada fatički fizički ni malo ne podseća na Olivijea, izvrsno prezentuje velikog umetnika i na jedan urnebesan način oslikava njegovo nezadovoljstvo prema bahatosti starlete. Iako stojim iza toga da se čitava glumačka ekipa pokazala u najboljem svetlu, kako ovaj segment recenzije nepotrebno ne bih dužio, želeo bih još da istaknem i sjajnu Džudi Denč (Judi Dench), koja iako ima minimalnu rolu, ostaje vrlo upečatljiva. “My Week with Marilyn” je plitak i simpatičan film, koji nažalost ne zadire dublje u psihu i kontroverzan život problematične glumice, što smatram zaista velikim propustom pošto se tu nalazi dosta materijala za jedan izuzetan dramatičan film. Naravno, ovo je ipak ekranizacija romana, ali opet, moglo se dosta proširiti.",1,1
"Web hit Ovaj film je stekao kultni status pre nego što je emitovan, a čak i sada, nakon što su ga mnogi videli i razočarali se njime (kao ja), taj hajp nastavlja da dejstvuje pa će Sharknado nakon što je prikazan na kablovskom kanalu SyFy stići čak i do nekih bioskopa u Americi ovog leta. Ispada da se radi o odličnom viralnom sadržaju, temi za razgovor (i benavljenje) i, što ćete vrlo brzo shvatiti čim počnete da gledate film, nečemu uz šta bukvalno možete da radite sve ostalo (life-share na socijalnim mrežama prednjači). Kao i svaki film koji pretenduje da bude 'budući treš klasik' i Sharknado ima fenomenalnu postavku- tornado koji dolazi sa mora ka Los Anđelesu usisao je u sebe jato ajkula koje sada bivaju razbacane svuda po kopnu zajedno sa nadolazećom poplavom koja im omogućuje 'život na suvom'. Filmovi katastrofe su izmišljeni zbog ovakvih zamisli. U našem fokusu su jedan tata (Steven iz Beverly Hillsa 90210) koji zajedno sa par ljudi sa plaže na kojoj je surfovao kreće da spase svoju kćer, razvedenu ženu i sina. Ono što im se usput dešava, nažalost, čak i za najniže standarde treš filma lišeno je svake logike i ozbiljno ruži, rekao bih, mogućnost da vam se film dopadne. Jer kurcobolji koja dominira filmom nijedna ajkula ne može ništa. Što ne znači da između najočiglednijih režijskih propusta, nezainteresovane glume stare garde i Baywatch potencijala mlade (eto nam Cassie Scerbo iz Make It Or Break It), nepodnošljivo jeftinih efekata, supertreš egzekucije ajkulinih 1na1 napada i totalne nelogičnosti koja nas sačekuje bukvalno sa svakim postupkom naših junaka i/ili ajkula, ima par zanimljivih stvari. Jebi ga, ajkule izleću iz tornada svuda po Eleju, zavlače se u kanalizaciju i iskaču iz šahtova, lete svuda naokolo kao orlovi i nimalo ne deluju kao da im fali voda. I to je mega čak i u ovakvoj egzekuciji. A na kraju filma leteće ajkule stižu čak i do helikoptera iz koga dvoje mladih baca bombe u jezgro tornada (don't ask...) i onda Cassie ispadne iz helikoptera pravo u usta prolećuće ajkule i posle... Morate sami da vidite svojim očima. Trust me. Ništa se više ne može reći. Sharknado 2 najavljen je za 2014.",0,0
"Braćo i sestre, previše se ovakvih filmova pakuje u zadnjih nekoliko godina. Prvo imamo odlične Ekvilibrijum i Suvišni Izveštaj, simpatičnog Razbijača pa onda prosečni I Robot i na kraju nam dođu Surogati. Logično je kako sve više filmova imamo na ovu temu, kriterijumi rastu i očekujem barem nešto novo. Surogati nude nešto novo ali problem je što to novo ne pije vodu, tačnije nema veze sa mozgom. Pre svega sama ideja Surogata nije loša ali je izvedena imbecilno. Lik smišlja te čovekolike robote kojima drugi ljudi mogu da upravljaju samo pomoću misli. Čak mogu i da osećaju što ti roboti osećaju. Ovo je sjajna ideja za ljude koji su nepokretni, tu nema šta. Ali kolosalni problem ovde je što svi ljudi koriste surogate a oni malobrojni koji su odbili su neki tamo pokret otpora. Koliko je samo ovo jadna ideja možete saznati tek kada pogledate film. Prvo, odakle svima novac da koriste ove surogate, ipak je to skupocena tehnologija? Drugo, zašto bi iko zdrav pod milim bogom koristio surogata i samo ležao kući? Samo se nakačim i vozim, a zapravo ceo dan i noć ležim u svojoj sobi. Besmisleno da besmislenije ne može biti. Kada sam nabrojao one filmove gore rekavši da su na ovaj fazon mislio sam na sledeće: neko smisli savršen sistem pomoću kog društvo funkcioniše i onda neko napravi sranje kako bi srušio taj sistem a potom se ispostavi da sistem zapravo ništa ne valja. Glavni problem je ovde što sama priča o surogatima toliko smrdi da nema potrebe ni da se uviđa koliko je besmislena i kako taj sistem ne pije vodu. Iskreno, zdravu osobu koja leži kući i koristi surogata treba treba ukinuti jer takvo postojanje zaista nema smisla. Ok, ako je u pitanju visokorizičan posao, to bi znatno smanjilo problem smrtnosti, ili ako sam prehlađen npr pa 'radim' od kuće, ali ljudi u potpunosti gube interakciju sa živim bićima licem u lice, oni to rade 'surogatom u surogat'. To me podseća na današnje facebook generacije koje bez facebooka nemaju ni jednog jedinog prijatelja. Braćo i sestre, kontam da ste uvideli koliko je ovo besmisleno. Potom imamo i detektivsku priču koju naš glavni lik istražuje preko svog surogata pa potom lično. To mi je sve delovalo već viđeno, nezanimljivo i jasno se vidi da je to mali deo neke velike zavere koja bi trebalo da nas iznenadi. Možda i iznenadi nekoga ali taj svakako nije gledao mnogo filmova uj životu. Sve je to presmešno, nezanimljivo zbog lošeg temelja i teško da će ikoga dotaći. Ono što mi je svakako išlo na nerve je ta moralna nota. Konstantno se potencira na nekom traženju i pokazivanju razloga zašto ljudi treba da prestanu da koriste ove robote. Pre svega, tokom celog filma sam želeo da svi ti moroni budu istrebljeni. Neću moralnu notu, hoću genocid mentalno zaostalog stanovništva. Da li je zaista nekom potrebno pokazivati da je 'draga želim da te dodirnem uživo' znatno bolja opicija od 'draga trljajmo se surogatima dok nam ulje ne procuri. Hajde sad ti mene, guza ionako nije moja'. Vrhunac imbecilnosti je sledeće: glavni lik i njegova supruga su izgubili sina. Samim tim kada ona koristi surogata, sve je ok, ona je neko drugi (iako isto izgleda samo sa šminkom i oprane kose) i sve je u savršenom redu, nije potresena kolosalnim gubitkom svog deteta, deo je društva, izlazi, drogira se, malo se trsi sa drugim surogatima, sluša Cecu, Jecu, Vlade i Dade u isto vreme. Šta sad, surogati su otporni na sva sranja pa nek ide život. To je njen izlaz iz bola i problema. Počinjem debelo da sumnjam da je ovaj duo scenarista radio The Game. Catwoman i poslednji Terminator (huljenje) su uz ove Surogate njihov plafon. Što se tiče onog pokreta otpora, to je posebna priča. Veliki deo filma se priča o njima, zauzimaju zavidno vremena ali njihova svrha je baš smešna. Toliko buke oko nečeg tako nebitnog nisam odavno video. Ima tu kao malih obrta i stvari zbog kojih je ovaj pokret navodno potreban, ali ovo je baš jadno. Setimo se pokreta otpora u Ekvilibrijumu i njihovog udela i sve će vam biti jasno kako se zapravo taj pokret otpora koristi. Vizuelno, film izgleda sasvim ok. Surogati su fino ispeglani tako da je jasno kada su u pitanju oni a kada ljudi. Akcione scene su pune preterivanja, ali dobro, surogati su sposobna varijanta ljudi pa kontam da je to sasvim prihvatljivo. Verujem da će te scene biti sasvim ok za većinu gledaoca. Izbor glumaca je veoma dobar ali za ovako slabašan film, mislim da je potpuno nepotreban. Jedino što mi nije leglo je Ving Rejms koji je vođa pokreta otpora. Taj čova mi nikako ne ide kao mudrac i propovednik. Film je mogao zaraditi i ocenu više. Imamo na kraju jednu scenu zbog koje sam mislio da će glavni lik poslati celu planetu dođavola. Realno, ovakvi moroni i ne zaslužuju ništa bolje. Ali kako nisam bio dovoljno pažljiv, to se nikada nije dovodilo u pitanje pa je ovo ostalo patetično đubrence prepuno moralisanja do samog kraja. Kako reče jednom sjajni Džef Danham 'polish a turd it's still a turd' Nemam neke mudre završne reči. Ovo je svakako dosadnjikav filmić, ne naročito vredan gledanja. Možda, ali samo možda je imao potencijala za nešto više ali uz ovakve šupljoglavce od scenarsta teško da bi postao nešto bolji. Da su pročitali ili čak uspeli da ekranizuju makar jednu priču Isaka Asimova iz zbirke Sabrani Roboti, pred nama bi bilo remek delo. Od pozitivnih stvari bih izdvojio glumačku ekipu, naročito simpatičnu Radu Mičel i vizuelnu dopadljivost filma. Brus Vilis je, kao i u većini filmova zadnjih godina na velikom autopilotu. Sve ostalo, od ideje, preko priče, misterije pa do isprđivanja od moralisanja je za zaboraviti.",0,0
"M. Night Shyamalan je oduvek bio neka vrsta iluzioniste. Čak ni u svojim usponima nije uspeo zato što je brilijantni pripovedač priča, već zato što je stručnjak za izvlačenje zečeva iz šešira. Sa Lady in the Water, Shyamalanov dim se podigao, a ogledala porazbijala, i nije ih popravio ni kada je snimao The Happening. Njegova osnovna premisa nije gledljiva i postavlja se pitanje da li će iko biti zadovoljan s onim što je reditelj preneo sa scenarija na platno. Film nije dugačak - u poređenju sa ostalim 'velikim' letnjim blokbasterima uspeva da se uklopi u dva sata - ali i pored toga predstavlja test izdržljivosti. The Happening ima apokaliptičnu premisu. U njujorškom Central parku oslobođena je neka vrsta neurotoksina koja uzrokuje da ljudi postanu dezorijentisani i suicidni. Oni se eliminišu na interesantne načine, uključujući najraznovrsnija 'pomagala', od igla za pletenje, do kosilica za travu. Vazdušni ubica uskoro se širi po Menhetnu, zatim po Filadelfiji i Bostonu, i svuda po severo-istoku. Ono što na prvi pogled liči na teroristički napad, možda je nešto sasvim drugo. Priča se fokusira na četiri osobe - Elliota (Mark Wahlberg), profesora u srednjoj školi; njegovu emotivno otuđenu ženu Almu (Zooey Deschanel); njegovog najboljeg prijatelja Juliana (John Leguizamo); i Julianovu mladu ćerku Jess (Ashlyn Sanchez). Oni vozom beže iz Filadelfije pre širenja epidemije, ali nalaze se izgubljeni u ruralnoj istočnoj Pensilvaniji, bežeći od vetra i nadajući se skloništu gde bi mogli da prežive oluju. Da bi uspeo, filmu poput The Happening potrebna su dva elementa: moćni osećaj atmosfere i jak razvoj likova. Kada film sadrži minimalan zaplet, potrebno mu je nešto - bilo šta - što će održati interes publike. Potrebni su mu ljudi sa kojima će se publika identifikovati i do kojih će im biti stalo, ali potreban mu je i osećaj zlokobnosti, osećaj da je pretnja realna. The Happening ne sadrži ništa od ovoga. Suočeni sa plitkim dijalogom koji je ništa drugo do niz loših rečenica i klišea, malo toga ostaje Marku Wahlbergu i Zooey Deschanel osim da stisnu zube i izguraju do kraja. Nijedno od njih ne ostavlja utisak, ali film nas gubi i mnogo pre nego što se njihova gluma dovede u pitanje. Shyamalan voli sebe da poredi sa Alfredom Hitchcockom (The Happening sadrži neke reference iz filma The Birds), ali, čak i u najgorim momentima, Gospodar Napetosti razumeo je važnost atmosfere. Shyamalan, s druge strane, ne uspeva da shvati da konstantni snimci drveća i žbunja koji se njišu na vetru ne izazivaju napetost kojoj se on nada. Zapravo, postoje momenti kada ovi ponavljani snimci dovode film do granice samoparodije, a ni razgovor likova sa biljkama ne pomaže. Potrebne su velike rediteljske sposobnosti koje bi nas uverile da treba da se plašimo vetra i biljaka, i očigledno je da se Shyamalan malo precenio. Lako je uočiti šta je Shyamalan pokušavao da uradi, ali 'pokušavati' je daleko od 'uspeti'. Da je The Happening uspeo, bila bi to jeziva priča koja vam se uvlači pod kožu, ali ovaj film deluje kao neki pokušaj bez budžeta iza kog stoji reditelj osrednjeg talenta. The Happening je dosadan film bez tenzije i napetosti koja bi nas držala zainteresovanima. Mi ne verujemo ovim ljudima, njihovim odnosima, okolnostima, pa čak ni stvarima koje govore. Još gore, nije nam stalo. Nije važno da li će umreti ili preživeti, da li nas čeka hepiend ili neki preokret. The Happening je film sa kog biste mogli da išetate, prespavate, ili - najbolje od svega - da ga potpuno ignorišete.",0,0
"Braćo i sestre, napomena, ovde ima malo više spoilera nego što sam vas navikao. Braćo i sestre, druga napomena, ovo je toliko loše da su 'spoileri' uslovna reč. Prvi deo filma zaslužuje klimavih 2/10 a evo zbog čega. Prvo se upoznajemo sa glavnim likom. To je jedan od onih luzera koji se opija, nema posao, totalni je klošar herkulovskog izgleda. Naravno taj lik će da izraste u heroja, počne da bude ozbiljan, da donosi dobre odluke, to se vidi od prvog trena. Ko to ne vidi, brinem se za njegovo zdravlje. Taj bata dolazi u mornaricu gde nastavlja da pravi sranja i postaje poručnik. Sjajna reklama za američku mornaricu. U svemir se šalje neki signal jer je pronađena planeta slična Zemlji. Na Zemlju dolaze ti vanzemaljci i odmah kreću u borbu. Zašto? Pa kako vam nije jasno, 'ti će da pljuješ, ups, šalješ signal na moju planetu, govedo ono brdsko'. Naravno, kao i uvek oni su nenadjebivo tehnološki ispred nas. Samo mi nije jasno, ako su toliko napredni, zar je moguće da svaki put moraju 'skenirati' nameru brodova i ljudi kako bi utvrdili ko im želi zlo. Mislim, ako te je jedan brod opalio, skrši sve i miran si. Ali dobro. Imamo nekog invalida, bivšeg vojnika koji ima proteze na nogama. On je izgubio volju za životom zbog toga što je izgubio noge. Taj lik će izrasti u heroja. Ko to ne vidi, iskreno se brinem za njegovo zdravlje. Znači imamo luzera koji postaje heroj (viđeno u milion filmova), silom prilika postaje kapetan (Star Trek) i to baš kada je trebao da bude otpušten iz vojske. Vanzemaljci dolaze da nas srede (War of The Worlds X2, Independence Day, The Day The Earth Stood Still X2, Battle L.A....) samo što ovog puta nemaju neki speicijalan razlog. Gluma je očajna. Sada će neko reći, 'pa kako bre očajna kad je tu Liam Nison'. Braćo i sestre, Liam Nison ima najviše 5 minuta u filmu. Čovek je lagano odradio ulogicu, uzeo pare i ćao zdravo. Drugi najbitniji lik u filmu tumači mega glumica, vrhunski dokazana zvezda Riana. Šteta što glavnu ulogu nije igrao Džastin Timberlejk, čisto da upotpune duo. Od pozitivnih stvari bih izdvojio efekte i to je praktično jedina stvar zbog koje je film pravljen. To je toliko uočljivo da i klinac od 3 godine to može skontati. Kada se izvuče prosek, otprilike na svakih 10 sekundi vam nešto leti u lice, bilo da je to granata, neki metalni deo, vrata, voda ili ljudi. Non stop nešto proleće i kad ima i kada nema veze sa životom (a obično je to ova druga situacija). Na kraju ono najslađe (uz naravno mega glumu Riane). Ceo film je gomila predvidivih gluposti, ali nikako nije postojalo iskenjavanje sa američkim patriotizmom. Čak su i Japance par puta favorizovali. Ali je onda došlo finale. Jedini brod koji je ostao upotrebljiv je 70 godina nekorišćeni USS Misuri i tu se u jednoj od najbulšit scena pojavljuje gerijatrija koja je zadnja upravljala tim brodom. Što bi rekli, bez starca nema udarca. Sad će deda da pokaže tim vanzemaljcima, samo da stavi vilicu, metne trubicu u uvo, pogleda TV Dnevnik, vremensku prognozu, prelista čitulje i skonta zašto je uopšte tu. Samo jedna stvar me je u tom momentu sprečila da izletim iz sale i zagrlim najbližu WC šolju a to je genijalno iskorišćeni 'Tunderstruck' od AC/DC. USS Misuri na pragu otadžbine i majčice zemlje. Kenjanje od američkog patriotizma za dijamantsku medalju. Ako želite da gledate film bogat gomilom već viđenih šablona, gomilom nepovezanih gluposti koje služe da premoste vreme do efekata, film u kome Riana ubija najviše vanzemaljaca i uništi najviše njihovih brodova... be my guest. Samo nemojte da kažete da vas nisam upozorio.",0,0
"Tajanstvenost na kojoj je Christopher Nolan insistirao tokom snimanja svog novog filma, podigla je nivo očekivanja i uzbuđenja jer je, u tom smislu, Holivud obrnuto proporcionalan, pa se obično trese gora a rodi se miš. U velikoj meri, kada se konačno pogleda, Početak ostavlja utisak brižljivo pravljene relikvije. Priča o kradljivcu ideja koji ulazi ljudima u snove sa za to posebno obučenom ekipom arhitekata, prevaranata i narkodilera regrutovanih, kako među kockarima Mumbaja tako po univerzitetima, omogućava Nolanu da se bavi suvim kvascem filmskog medija – scenografijom, projekcijom (hvala, Ellen Page), filmskim vremenom i rezovima. Priča na kojoj je Nolan dugo radio, po svojoj prirodi (snovi, snovi u snovima) lepi se kao tanki sloj masti na ovu filmsku kost, pa reditelj, zidarski zasukanih rukava, gledaocu ubrizgava čistu filmsku konstrukciju i iluziju bez ikakve sterilizacije. Rezultat je blagotvorno hipntišuće propadanje kroz brižljivo građeni svet. Po tom oduševljenju filmskom mašinerijom, Početak podseća na legendarni Titanik, a sličnim poigravanjem porubima filmskog sveta, Nolan se bavio u Mementu, na skromniji i, do kraja Početka će se ispostaviti, uspešniji način. Jer, u slučaju novog filma, kada halucinacija filmskim derivatima popusti, pada se među zupčanike autoreferentnog mehanizma priče, u kojem nivoi svesti kroz koje junaci prolaze, usled neprestanog objašnjavanja svakog segmenta akcije, prerastaju u nivoe video igre. Za razliku od filma Dark City sa kojim Početak deli noar glazuru i u kojem se, na sličan način, preko arhitekture i prostora, grade i međusobno razgrađuju različite percepcije stvarnosti, vođeni smenom stanja budnosti i sna, u ovom slučaju, ideja preterano glođe svoj mehanizam. Prekomplikovana pravila po kojima akcija junaka funkcioniše, umesto da budu prevaziđena ili kao u svetovima Williama Gibsona samodovoljna, tokom filma se formiraju u set pravila koja, kada bi morali da znaju i neprestano ponavljaju, žrtve Freddyja Kruegera nikada ne bi izvukle živu glavu. Ovo telefoniranje najpre obavlja arhitekta lavirinta za manipulaciju podsvešću snevača, koju tumači Ellen Page. Zamaskirana karakternim crtama ažurnog racionaliste koji je tu da ukroti podsvest glavnog junaka (mada nikada ne saznamo zašto joj je do toga baš toliko stalo), ona poprima ulogu šaptača pod daskama koji enigmatičnost cele postavke, sasvim suvišno, prevodi na jezik priručnika za psihoanalizu. Sa druge strane, Nolan preterano insistira na sinhronizaciji svakog delića akcije u završnoj trećini, pa film do kraja gubi gleđ priče-opsene, tako da se zabelasa čist mehanizam koji se hrani sam sobom. Ako se izuzme ta iscrpljujuća telefonska senilnost ('to je projekcija', 'ono je opsena', 'ne idi tamo', itd) usled čega gledalac oseti da se film brani od samog sebe i svog haosa koji je ranije toliko prilježno gradio, uporan da održi euforiju, tragičnost i svetski nivo, Početak je u dobroj meri poseban film. Ono što ga čini posebnim je predanost misiji zavođenja gledaoca, kao težnja prvobitnoj prirodi samog medija – hipnotisanje gledaoca slikama tako da je samo padanje u san vrednije od buđenja koje, kao što Početak i pokazuje, retko kada predstavlja nešo posebno.",1,1
"Veza pojedinca i društva je ono što leži i u srcu drugog filma koji je otvorio Beldocs, Jugoslavija, kako je ideologija pokretala naše kolektivno telo, ali je ona artikulisana na jedan daleko zanimljiviji i izazovniji način. Film je sastavljen od arhivskog materijala na kojem su zabeležena mnoga masovna okupljanja, svečanosti i protesti. Pomoću tog vrlo specifičnog vizuelnog materijala on trasira jednu moguću istoriju razvoja i raspada socijalističke Jugoslavije, a potom i uspostavljanja nezavisne kapitalističke, iliti tranzicione, Srbije. Prikaze i stavove o daljoj prošlosti našeg društva, (radne akcije, parade i potom prvomajske sletove) film kontrastira sa masovnim okupljanjima tokom devedesetih, od govora Slobodana Miloševića na Gazimestanu, preko građanskih protesta devedestih, do petooktobarske smene vlasti. To čini kako bi preispitao uverenje da nam je sloboda demokratije donela opšti društveni boljitak i progres. Priča se formuliše kroz ličnu i intimnu perpsektivu naratorke (ona sve vreme određuje svoju poziciju, kao i poziciju svojih roditelja i babe i dede prema pomenutim dešavanjima), a čije izlaganje direktno usmerava naš pogled na ono što je prikazano. Ovakva usmerenost stvara specifična značenja onoga što je prikazano. Načelno, period socijalizma ima negativan predznak u našem današnjem društvu, i naratorka to ističe. Međutim ona ujedno otvara pitanje da li bi se trebalo sasvim bez promišljanja prikloniti takvom stanovištu. Ono što zapravo vidimo, oslobođeno predrasuda, i bez ikakvog unapred koncipiranog stava i mišljenja, jeste veliki deo populacije koji svesrdno učestvuje u određenim oblicima društvene aktivnosti, potpuno posvećeni, sa očiglednom verom i poletom. Da li smemo tako jednostavno tvrditi da su svi oni bili obmanjeni, da li njihovu predanost možemo tek tako olako diskvalifikovati? Upravo zato je izuzetno zanimljivo kako autorke biraju već postojeći materijal, a koji je po sebi unapred bogat značenjima koja u nama bude brojne emocije i asocijacije, i stoga upućuju nas da ponovo promišljamo i preispitujemo sopstvene stavove prema tim značenjima, a isto tako i sam način formiranja mišljenja. Takođe, vrlo je značajan idejni karakter prikazanog. U pitanju su masovni događaji, koji uspostavljaju formulisanje jednog emotivnog odnosa prema društvu, prema kolektivu nasuprot pojedinca. Tako, na planu organizacije filmske predstave, ovaj film izbegava identifikaciju sa specifičnim likom, junakom filma, a takav prinicip individualizma je paradigma koja, u klasičnom smislu, formuliše filmski narativ, kao nesmuljivi ideološki aparat. Stoga, upravo zahvaljujući fokusu na kolektivnom karakteru aktivnosti autorke uspevaju da prevaziću uslovljenost filmskog aparata i artikulišu svoju osnovnu ideju, tako specifičnu i tako suprotstavljenu kapitalističkom ustrojstvu pogleda na svet. Krucijalna namera pitanja „da li je kapitalizam stvarno toliko bolji od socijalizma, da li je individualizam bolji od kolektivizma,“ jeste preispitivanje dominantnog mišljenja u našem društvu, koje sa jednog suštinski problematičnog građansko-individualističkog, tačnije liberal-kapitalističkog stanovišta diskvalifikuje i jednoznačno odbacuje našu socijalističku prošlost kao period totalitarizma, ličnih nesloboda i političkih progona. Takva diskvalifikacija vlada i na levoj i na desnoj strani političkog spektra našeg društva, što zapravo govori da suštinske podele ni nema. Krajna namena filma upravo i jeste pokušaj formulisanja i promovisanja stava i pozicije koji bi se mogli nazvati levičarskim.",1,1
"Da li si ono što si ili ono što bi želeo da budeš? Godina je šezedesetineka. Film je crno-beli. U arhaičnom 4:3 formatu. Fotografija podseća na onaj Bressonov sa magarcem, a verujem da bi mnogi uz njegovu 'mute' verziju mogli da odslušaju Closer, Joy Division. Film odaje utisak kao i da je snimljen te šezdesetineke, kada je, s obzirom na radnju, to i trebalo da se desi. Estetika je poruka, da li smo (se) razumeli? U centru naše pažnje je Anna, devojka od ne-mnogo-reči u ovom filmu koja na pragu svog zrelog doba treba da da zavet manastiru u kome je provela detinjstvo i postane monahinja. Međutim, pre toga, a odlukom rukovoditeljice istoga, ona mora da ode da poseti svoju jedinu rodbinu, izvesnu Wandu. Wanda je sve suprotno od Ide. Nije čedna, pije, puši i, sudeći po muškarcu koji rano izjutra napušta njen dom, ni seksualne avanture joj nisu strane. I dok Anna radi za nebeskog sudiju, Wanda je suditeljica ovog zemaljskog. Inicijalni susret dve žene je hladan, kratak, ali stvari koje Anna saznaje nisu male: ona je Jevrejka, zove se Ida, roditelje su joj pobili Poljaci za vreme rata. Wanda će se ubrzo po razlazu sa Idom (najsmešniji momenat filma- Ida: Neka je gospod s tobom, Wanda (prevrne očima): Bože...) da se sažali na ovu i nakon što je pokupi na autobuskoj stanici počeće njihova roud-muvi avantura na koju odlazi najveći deo ovog filma. Tokom njega, dve žene će se malo bolje upoznati. Ida će shvatiti zašto je Wanda tako ogorčena i depresivna, a na Idinom primeru saznaćemo malo i o mračnoj istoriji Poljske i njihovom bezdušnom odnosu prema lokalnim Jevrejima. Radnje je malo, reči još manje. Pejzaži su sivi i blatnjavi, a planovi iako krupni asimetrično hvataju junakinje. Ida je film koji se metaforično bavi indentitetom, ulogom prošlosti u definisanju istog (videćemo da je u slučaju obe žene on presudan, ali sa različitim ishodima) i mogućnostima njegove kompletne negacije. Ni uloga boga, a naročito njegovih sledbenika na zemlji nije mala, i film na interesantan način promišlja mogućnost opraštanja i bitnost istine odnosno nužnosti priznanja da bi do njega došlo. I dok će za jednu ženu to biti početak puta, za drugu će to biti kraj istog. I nekako će delovati da smo ih obe podjednako dobro razumeli. Iako je, čitam, Agata Tuzebuchowska, kao Ida, pokupila više komplimenata, mislim da su obe glumice (i obe Agate) izvanredne i da predstavljaju maestralnu kombinaciju šika Novog talasa i nekakve istočnoevropske 'neverending' patnje. Lukav film. Iako dramski tanji nego što bi trebalo, čak i za svojih mršavih 78 minuta.",1,1
"Kada smo poslednji put gledali Rockyja Balbou, naš nagrađivani takmičar (odglumljen do monosilabne perfekcije od strane Sylvestera Stallonea) je u uličnoj borbi nadjačao svog štićenika, Tommyja 'Machine' Gunna (Tommy Morrison). Italian Stallion je možda trijumfovao tog dana, ali franšiza je tada potvrdila svoj promašaj. Rocky V je načinio više štete zaveštanju lika nego Ivan Drago, Clubber Lang i Apollo Creed zajedno. Bio je kao tehnički nokaut kolekciji filmova koji su proslavljali pobedu uprkos nemogućim okolnostima, i ostavio je gorak ukus u ustima fanova. Po svim pravilima, zvono je Rockyju bilo odzvonilo. Ali ako smo naučili nešto o Balboi tokom godina, to je da on nikad ne ostaje dugo da leži u ringu. Posle svakog značajnog udarca, on duboko u svom srcu pronalazi dovoljno odlučnosti da ustane, nastavi sa borbom i pobedi na kraju. Rocky Balboa mora biti bokserova poslednja runda. Stallone, napisaviši i režiravši ovaj pristojan oproštaj, ubacuje u film infuziju neverovatne želje da ide do kraja dok u potpunosti ne uspe. I po svim merilima, u pitanju je fantastičan Rocky nastavak, melanholični pobednički krug u sećanje na dobra stara vremena za legendarnog boksera. To ne znači da je Balboa sjajan film. Ima i on svoje nedostatke. Burt Young se vraća kao Paulie, čiji su iznenadni nastupi besa uvek bili kočnica za uzdižuću priču. Novajlija Milo Ventimiglia je uskočio u cipele Rockyjevog sina, koji radi kao deoničar i živi u senci svoga oca, ali njegov nedovoljno razvijen lik se pojavljuje samo kada naš heroj - sada sa 60 godina i vodi restoran po imenu svoje pokojne žene - počinje da dobija na samopouzdanju i treba mu malo spoticanja da se vrati na zemlju. Ovde, on se bori protiv trenutnog šampiona, Masona 'The Line' Dixona. Ali momak dobija premalo vremena na ekranu; on je najmanje razvijen Rockyjev neprijatelj od svih. Ali Stallone čini dovoljno mudrih odluka da zadrži Balbou iznad vode. On se vraća formuli iz prvog Rockyja, usredsređujući se na emotivni teret izvan ringa. (Film sadrži oko 10 minuta boksa, što je i više nego dovoljno.) Balboa generiše dovoljno nostalgije, i mogli biste se zakleti da je ponovo 1976. godina. Otvoreni Stallone je priznao u intervjuima da ga je nezadovoljstvo povodom Rockyja V inspirisalo da snimi Balbou, kako bi šampion ljudi - i lik s kojim je najviše dovođen u vezu - mogao da izađe iz ringa visoko podignute glave. Misija postignuta.",1,1
"Izgleda da je dovoljno da se za nešto lupi da je po istinitom događaju da bi se ljudi primili na priču i verovatno pomislili 'Zaboga ovo se dogodilo, hajde da damo dobre ocene filmu'. Ovo je samo blago inspirisano istinitim događajem ali sličnost sa njim je recimo takva kao kada bi rekli da je film Anaconda sniman po događaju gde je grupu ljudi napala kobra. Baciću na stranu taj 'istinit' događaj i baziraću se na sam film koji je imao mnogo potencijala ali po mom skromnom mišljenju nije iskoristio ni 10% njega. Film otvara fina napeta scena, čisto da nam pokaže šta će da se događa. Potom sledi polučasovna agonija u kojoj čekate da se nešto dogodi. Nisam napomenuo da film traje oko 70 minuta pa vi sada vidite kako je to sve 'lepo' ukomponovano. Kada već dođu scene koje imaju savršene uslove da budu napete, manje više svaka od njih bude upropaštena i to na veoma glupave načine. Ili previše traje i napetost već krene da se kosi sa dosadom, ili u momentu kada treba da postane tek napeta, nešto je preseče. Generalno, film me je podsetio na Eden Lake koji je jedan od filmova koje je kraj najviše upropastio. Ali barem je do tog glupavog kraja bio prilično napet. Ovaj film ima odličnu ocenu na imdb kada su horori u pitanju ali mislim da je to zbog jezivosti 'istinitog' događaja. I bez ove moje informacije, objašnjenja koja idu posle samog kraja će vam definitivno zasmrdeti i probuditi sumnju da se sve to baš tako zapravo desilo. Ipak, nadam se da će vam film ostaviti mnogo bolji utisak nego meni.",0,0
"Danas sam gledao najogri film u poslednjih ne znam kolko vremena i nikako ga ne bih preporučio bilo kome starijem od 13 godina da ga pogleda ikada. Takođe izbegnite da ga puštate deci mlađoj od 7 godina kako bi izbegli odgovaranje na pitanja tipa “…a šta ovaj čika i ova teta rade goli u pećini?” U startu nisam očekivao apsolutno ništa od ovog filma i upravo sam to i dobio, tako da moram da pohvalim da bar što se toga tiče nije razočarao :) Svi znamo ko je Konan varvarin i siguran sam da su mnogi od vas koji su bili klinci devedesetih solidno popizdeli što prvi kanal nikada nije prikazao onu animiranu seriju do kraja, kao i mnoge druge za koje smo ostali uskraćeni mi sirota srpska deca koja nisu imala kablovsku i odrastala su uz rts 1, 2 i 3, kao i nezaobilazni studio B. Zatim se izbor kanala malo proširio i usledio je TV Pink koji je u moru sranje filmova prikazivao i Konana varvarina sa Švarcenegerom u glavnoj ulozi. Evo je 2011. i sa njom stiže još jedan pokušaj da se ispriča priča o dečaku koji je izgubio sve, ali je postao veliki ratnik…ooo koliko su samo fejlovali! Film je loš, jako loš! Ali su to pokušali da nadoknade sa dosta akcije i dosta prosipanja krvi, što se može i očekivati u filmu o varvarinu peglaču…ali mi je totalno neverovatno da su tako retardirano odradili sva ta ubistva. Primetićete već u prvim scenama da su iz nekog razloga napravili paralelu između ljudi i insekata, pa su svakom prilikom kada neko dobije po lobanji ili udari u zid ili popije beton pravili efekte kao kad se buba razmaže po šoferšajbni automobila koji piči bar 200km/h ili kada neku veliku sočnu bubu razmažete papučom po podu. Teško mi je da objasnim, ali videćete ako se usudite da protraćite skoro 2 sata na ovo čudo. Ono što mi je takođe prilično neverovatno je da su na ovaj film potrošili oko 70 miliona dolara! ŠKK? (ko nije upućen, ŠKK je naša skraćenica za WTF) Ko daje tolike pare da se prave ovolika sranja? I kad smo već kod toga, na šta su potrošili sve te pare? Kapiram ja da ove visokoizdefinisane i nagruvane baje dosta koštaju, ali zar baš toliko? Sve u svemu solidan film za zaobilaziti. Apsolutno ne preporučujem osim ako ste mlađi od 13 godina ili ako vam je baš baš baš dosadno, a pritom ste previše lenji da bilo šta korisno radite.",0,0
"I dok smo večeras svim silama navijali za naše favorite – Tim Istoka u tradicionalnom All star NBA okupljanju, na drugoj, zapadnoj strani Amerike, tačnije u Kodak Teatru se održavalo nešto krajnje predvidivo – dodela nagrada Akademije, u svetu poznatija kao dodela Oskara. Sve je bilo kao prethodnih godina, naši omiljeni filmovi godine su dobili tehničke Oskare, manje omiljeni su dobili sve bitnije. Meril Strip je očekivano odnela pobedu u kategoriji ženske uloge, dok je strancu dodeljena statua za najbolju mušku ulogu… u filmu koji vam danas predstavljamo, a koji je svoju nadmoć pokazao osvojivši pet ovih priznanja, uključujući i Oskara za film godine. Film Artist, nemi i u crno beloj tehnici nas vodi kroz priču o glumcu Džordžu Valentinu, sa početka prošlog veka, koji je maga zvezda u Holivudu. Proslaviši se brojim ulogama u nemim filmovima, uživajući u svim benefitima koje Holivud može da donese on upoznaje mladu debitantkinju na snimanju filma na raskrsnici tadašnje filmske indstrije, ne sluteći da producenti uveliko testiraju tehnike koje će u film ubaciti nešto sasvim revolucionarno – zvuk. Ubrzo Džordžova karijera kreće nizbrdo, jer niko ne želi da gleda glmca koji je nastupao u nečemu toliko retro kao što su filmovi bez zvuka. Iako je impresivno kako je francuz Žan Dužardan usmeo da uzme Oskara sasvim zasluženo ne izgovorivši ni jednu reč i iako ovaj film pleni svakim svojim kadrom postavlja se pitanje nije li ipak ovo delo toliko popularano zbog hrabrosti ekipe da se odrekne zvuka i slike zarad originalnog filmskog doživljaja. Jer priča ne donosi ništa posebno niti doboko emotivno, gluma je na nivou, ali opet ne u vidu mindblow-a, a da smo hteli da stvarno uživamo u nemićima to nikad nije bio problem – jer ih u arhivama ima na pretek. Zato se pitamo nismo li svi pomalo postali hipsteri, glorifikujući retro iako ga već negde u sebi posedujemo?",1,0
"Mučenje i(li) uživanje. Imali smo goste*. To što oni vole da se odomaće kod nas nije naš problem. Nakon redovne konzumacije Idola (pravi je Grand samo onaj američki) podsetio sam ih (+ Mašu) da bi trebalo da odgledaju Martyrs. Jer o tom filmu se priča kao o filmu koji treba da se pogleda. Tako sam i ja saznao za njega, a potom ga i gledao. Film je režirao Pascal Laugier koji je pre toga uradio samo jedan film (Saint Ange) o kome se nije toliko pričalo. A uskoro bi trebalo da režira rimejk Hellraiser-a. Za vas koji volite spojlere Martyrs je film o dve drugarice (prva polovina filma bavi se jednom (Lucie), a druga polovina drugom (Anne)) koje prolaze kroz ozbiljna mučenja od strane grupe ludaka/sekte/ljudi koji znaju šta rade, a koji pokušavaju da od njih naprave prave pravcate mučenice, koje bi transcendirale ovaj život nakon svih tih muka i narečenima otkrile šta sledi posle smrti. Što se na kraju filma, a to nije nikakvo iznenađenje, i (ne) desi. Martyrs deluje kao da je Laugier imao dve odlične ideje. Prvu koju je vizuelno vrlo lepo razradio u azijastoliki horor o deformisanim devojčicama koje plaše i drugu, koja je ostala samo na nivou dobre ideje- a to je da preživljavanje (besmislenog/ brutalnog/ nedokučivog?) mučenja može dovesti do transcendiranja života odn. smrti, kao i da bi saznanje šta sledi posle nekome moglo biti korisno. Ideju za ovo drugo verovatno je dobio gledajući iste one fotografije koje u filmu gleda i m’elle Glavna Sektašica. Lenj, ili talentovan, kakav jeste, Laugier je ove dve stvari spojio i kroz nesavršene šavove dobio jedan patchwork koji funkcioniše zato što silovitost spojenih nebuloza simulira život, pa dve neverovatne stvari čine treću verovatnijom i tako u krug. Ne govorim o uverljivosti, nego o verovatnosti. Uverljivost neuverljivosti ili prihvatate ili ne gledate (ovaj) film. Martyrs nije lako štivo, naročito za osetljive stomake. Fizičke muke junakinja nekima neće pasti lako, ali njihova serija stvarno nesrećnih događaja otvara pitanje- a šta ćemo ako stvarno nema nikakvog života posle smrti? Repetativnost i banalnost Anninih muka ovo pitanje čak čine gorućim. I to je valjda bila jedina svrha ovog dela filma, ma koliko on šlajfovao na svim nivoima na tom mestu. Nakon drugog gledanja, ja sam i dalje ubeđen u isto- Laugier treba da priredi set ovakvih muka svojim kompozitorima (duo Seppuku Paradigm) koji su učinili da neke od najnapetijih scena filma budu idiotskije od spotova Guns N’ Roses.",1,0
"Zašto sam u odeljku Priča bio ovako štur? Kopirao sam ono što piše na imdb-u iz prostog razloga što ni sam nisam siguran šta se ovde dešava. U nekoj dalekoj smo budućnosti. Ti androidi su humanoidi i tu valjda postoji neki zlikovac koji ima tajni plan da zagospodari pomoću njih, iako su oni na prvi pogled u službi naroda. Kada čujem nešto kao 'Čovečanstvo pokušava da preživi' očekujem neku veliku borbu, neke katastrofe i slične pizdarije. Ovde smo dobili sledeće. Jedan čovek ne poštuje zakon i uhapšen je i šalju ga da služi kaznu kod, pogaćate već, onog zlikovca. Jedan humanoid nije baš poslužio svrsi pa i on treba da bude poslat tamo. Ova dva lika beže pa imamo kopiju Bekstva u Lancima. Ako ste gledali to znate o čemu pričam. Ta dva lika se krljaju sa nekim robotima i non stop se raspravljaju što ume žestoko da ide na nerve. Valjda je cilj ovog filma bio da se pokaže kako mašina može da ima ljudskost ili tako nešto. Za mene je jedina svetla tačka bilo pojavljivanje Krisa Džerika koga su totalno loše iskoristili ovde. Kao klinja sam pratio Američko rvanje, i sećam se kada se ova dileja od čoveka pojavila za vreme WCW ere. Ovo sadašnje sranje nije ni blizu te zabave tada. Iskreno ovo može da bude ok nekome ko u životu nije pogledao ništa naučnofantastično i ko nije pogledao više od 2,3 filma u životu. Voleo bih da grešim ovog puta ali plašim se da ne.",0,0
"Skandinavska kinematografija ne prestaje da izbacuje filmove koji svojim kvalitetom naprosto opijaju. U poslednjih deceniju-dve iz ove regije je izašlo zaista toliko mnogo genijalnih naslova da se sasvim opravdano može postaviti pitanje: “Da li skandinavci zapravo prave najbolje filmove?” Najnoviji film norveških reditelja Joakima Reninga (Joachim Rønning) i Espena Sandberga (Espen Sandberg) priča priču o jednom od najvećih avanturista XX veka, Toru Hejerdalu (Thor Heyerdahl). Film “Kon-Tiki” oslikava epsko putovanje ovog etnografa i njegova četiri saputnika, koji su 1947. godine proveli 101 dan na drvenom slavu bez ikakve moderne opreme i prešli 8000 kilometara preko Pacifika ne bi li stigli iz Južne Amerike u Polineziju, i tako rekreirali legendu o Tikiju. Da dodatno približim veličinu i dimenziju ovog putovanja, podeliću podatak da su Hejerdalovi putopisi koje je pisao na Pacifiku, pretvoreni u roman koji je tokom godina prodat u čak nekoliko desetine miliona primeraka, a njegov dokumentarni film, koji je isto snimao na splavu, je 1950. godine osvojio Oskara , zajedno sa mnogim drugim prestižnim priznanjima. Iako počinje flešbekom, film ne skreće previše sa teme i ne servira neke sekvence i informacije koji nisu krucijalne za glavna dešavanja. U ranoj fazi, “Kon-Tiki” oslikava probleme sa kojima Tor mora da se izbori ne bi li dobio naučnu i finansijsku podršku da realizuje svoju misiju. Ovaj deo je posebno bitan jer tačno oslikava odnos ljudi prema vizionarima i idejama koje “iskaču malo iz šina”. Rening i Sandberg prave odličnu paralelu između pripreme za polazak i samog vremena provedenog na otvorenoj vodi, pokušavajući da istaknu da se zapravo nije znalo koja faza ovog putovanja je bila napornija i komplikovanija, i gde su tačno Tor i njegova posada nailazili na veće prepreke. Iako grubo gledano, film od 118 minuta o petoro ljudi koji plutaju 100 dana na splavu ne zvuči nešto preterano dinamično i uzbudljivo, moram istaći da je “Kon-Tiki” zapravo u svakom svom minutu interesantan. Norveški reditelji uspevaju film čitavim svojim tokom da učine prilično bogatim jer nam pored raznih nepredvidivih i smrtno opasnih situacija koje se mogu desiti na sred Pacifika, odlično oslikavaju i unutrašnju borbu likova, njihove emotivne oscilacije i konstantnu dinamiku sa moralom na splavu. Što se tiče tehničke strane, “Kon-Tiki” je jedan od savršenijih filmova ove godine. Jedan od najzaslužnijih ljudi zašto ovaj film toliko impresivno izgleda jeste direktor fotografije, Gir Hartli Andreasen (Geir Hartly Andreassen). Ovaj čovek je zaista uradio genijalan posao ovde. Fotografija u filmu je perfektna. Mi u ovom ostvarenju konstantno imamo razne kombinacije žute/krem i plave boje koje deluju toliko efektno i primamljivo. Kadrovi su isto toliko genijalni. Svaki rez je naprosto idealan. Kada već ističem kvalitete, želeo bih da pohvalim i sjajnu glumačku ekipu na čelu sa Hagenom (Pål Sverre Hagen). Hagen je odlično otelotvorio Tora, prezentujući ga kao odlučnu i upornu ličnost, a ne kao opsesivnog i nerealnog ludaka kakav je slučaj bio sa prethodnim filmom koji se bavio ovom temom. Ostatak kastinga je zaista sjajan, ali ne bih više nikoga nešto posebno isticao. “Kon-Tiki” je još jedan u nizu genijalnih skandinavskih filmova koji se naprosto mora pogledati. Ne propustite priliku da vidite fantastičnu avanturu pretvorenu u film koji joj dolikuje.",1,1
"Anemično bekstvo od realizma U nekim recenzijama naći ćete da je film Janeza Burgera 'nemi film' (čak umetnički uspešniji od The Artist!), ali ovo je zapravo film 'bez reči'. Zvučna kulisa, pesme i onomatopeje su tu. Samo reči nema. I to jeste, donekle, intrigantan tvist na koncept 'nemog filma', njegove post-moderne interpretacije i pokušaj kreiranja novog prototipa. U teoriji. Ja pozdravljam Burgerovu nameru. Njegovo hrabro upuštanje u jedan par-ekselans 'arty' film svakako mi je draže od desetina, pa čak i uspelijih, pokušaja bavljenjem (surovim?) realizmom kao jedinim relevantnim 'balkanskim trejdmarkom' (pored onog 'poetskog'). U teoriji. U praksi, Burgerov film obilato trpi od koncepta koji mu je nametnut. Dok pred našim očima promiču prizori koji ne traže reči, koji bi i u 'silent modeu' isto ovako funkcionisali, stvari su intrigantne i vrlo zabavne (ples/ nadmudrivanje sa tenkom, verovatno najbolja scena u filmu), ali vrlo često u Circusu gledalac oseća neprijatnost usled toga što likovi ne progovaraju, i čak dolazi do formiranja vrlo iritantnog saspensa u kome, usled nagomilanog gledalačkog iskustva, skoro telom čekamo replike, a onda do njih ne dođe. Kao da ih je neko isekao. Da je kojim slučajem ova vrsta pristupa, ovo 'nerviranje gledaoca' bilo i prvobitna i doslednije i preciznije sprovedena namera, to bi svakako bilo vrlo, vrlo zanimljivo meta-filmsko iskustvo. U teoriji. Burger je svoj film smestio u neki prostor koji biste verovatno mogli da zamislite bilo gde drugde sem u Sloveniji- kamenjar okružen brdima i livadama, posred koga je jedna kuća, ukleta i sama. Rat je. Kostimi junaka i rekvizite cirkusa ukazuju na to da bi mogao da bude i Prvi i Drugi, a prevrnuti džip (pretpostavljam domaćinov), kao i Migovi i tenkovi ukazuju da je i ovaj poslednji (koji je u Sloveniji trajao koliko ono dana?) u opticaju. Ali, lokacija očigledno nije bitna. Rat je, baš koliko i cirkus, baš koliko i stradanje, večan. U toj ambivalentosti vremena i prostora, film nešto dobija, nešto gubi. Dobija na površnosti, gubi na autentičnosti. Jedna porodica upravo je ostala bez majke. U toj vukojebini. Potom jedne noći dolazi cirkus. Nema objašnjenja šta cirkus traži na takvom mestu. Beži, krije se, sve dolazi u obzir. Dobar deo filma odlazi na neku vrstu 'revijalnih tačaka' u kojima nam se 'cirkusanti' predstavljaju, a premali na ozbiljniju interakciju sa članovima porodice (segmenti sa ćerkom i nepreživelima u 'iskrcavanju u Normandiji' su verovatno najlepši delovi te komunikacije). A rat im sve vreme seva iznad glava. Potom najstariji cirkusant umire. I cirkus mu priređuje oproštajni nastup. U ovom segmentu je najočiglednije da bi Burgerov (kompletan) film profitirao kvalitetom da je imao veći budžet, boljeg direktora fotografije, jer baš kao i svi Fellinijevi filmovi (ili Kustini) i Circus pretenduje da bude magični vašar koji nas opčinjuje svakim kadrom. Pretpostavljam da su u kontekstu toga da ovaj film sebe vidi kao 'nemi film' takve ambicije još veće. Zbog svega rečenog, Burgerov film ne uspeva da uspostavi emocionalnu vezu sa gledaocem, ne uspeva da nas angažuje da učestvujemo u 'predstavi', a ne nudi puno toga što bi nas držalo na distanci impresioniranog 'galerijskog posmatrača' koji će tek mnogo kasnije shvatiti šta mu je zapravo okupiralo pažnju ili oduzelo dah.",0,0
"Svaki ljubitelj filmova među pogledanim filmovima posebno pamti jedan koji ga je zasmejao do suza svojim specifičnim, originalnim i krajnje neočekivanim humorom. Moj favorit u ovom slučaju je ova francuska komedija koja je pomerila granice u, slobodno se može reći, glupim dijalozima, scenama i samom radnjom, i predstavlja jednu od najoriginalnijih i najbesmislenijih komedija ikad snimljenih. Radnja je smeštena u praistoriju i prikazuje nam dva plemena – čistokose i crvenokose. Oni su u viševekovnom sukobu zbog tajnog recepta šampona koji čistokose čini lepšim i posebnim. Radnja je skoncetrisana na pleme čistokosih, koje se sastoji od neverovatnih likova, u svojim svakodnevnim poslovima, a njihovu svakodnevnicu će pomeriti slučaj bez presedana – prvo ubistvo u istoriji čovečanstva. U međuvremenu crvenokosi šalju špijunku po imenu Gi u pleme čistokosih, kako bi se domogla tajne šampona. Kao što sam spomenuo, ono što izdvaja ovaj film od svih ostalih komedija je neverovatna originalnost po pitanju likova. Počevši od vrača koji priča jezikom koji je on sam izmislio, preko čoveka koji sa bakljom najavljuje da pada noć, pa sve do činjenice da se svaki pojedinac u plemenu čistokosih zove Pjer, dok se svi članovi plemena crvenokosih zovu Tonton (Ujak). Njihova svakodnevnica je puna poprilično čudnovatih i besmislenih dešavanja, kao što je jedenje kore voća umesto samog ploda i sanjanje o savremenoj prodavnici punoj tehničke robe. Dodatnu dozu humora daju krajnje nesvakidašnji i besmisleni dijalozi i scene, od kojih bi izdvojio vožnju svojevrsnog taksija koji sastoji u tome da „putnici“ trče iza „vozača“. Mišljenja sam da je pun pogodak što je film van engleskog govornog područja. Za režiju je bio zadužen Alain Chabat, koji je napisao i deo scenarija i bio jedan od glavnih glumaca, čovek koji je stekao popularnost radeći film Astérix & Obélix: Mission Cléopâtre. Što se tiče glumačke ekipe, pun pogodak je izbor čuvenog francuskog glumca Žerara Depardjea (Gérard Depardieu) za vođu plemena masnokosih. Osim što je film dobio plus na glumačkom polju, dobio je i veliki plus na popularnosti, jer se dosta gledalaca odlučilo na ovaj film upravo zbog njega. Od ostalih glumaca izdvajam Žael Koen (Gaëlle Cohen), koja se pojavljuje u holivudskim projektima, i Žana Rošefora (Jean Rochefort). U ovom filmu nećete videti ništa što se već pojavljivalo u drugim filmovima. Originalan, urnebesno besmislen i veoma zanimljiv, dovoljno preporuka da ga ljubitelji komedija stave u svoju vočlistu.",1,1
"Ridikove Hronike je po mom mišljenju prilično potcenjen film. Ne smatram ga sada naročito epohalnim za žanr ali u zadnjih desetak, petnaest godina mogu da nabrojim tek nekolicinu filmova naučne fantastike koji su sigurno bolji od njega. Prva stvar koja mi se svidela je ta što skoro da i nema veze sa prvim delom. Zaista su retki filmovi koji u svojim nastavcima krenu sa drugim pristupom. Svi se drže koncepta koji je postojao u prvom delu, pa čak i oni najbolji poput Aliena i Terminatora. To je dobra stvar jer se ovde film zasniva na sasvim nečem drugom. Dopada mi se i to što su se pobrinuli da sve ima svoju neku priču, bez obzira koliko je to bitno za sam film. Time su izbegli šupljine u priči i gomile nelogičnosti. Film ima i snažnu podlogu u glavnoj priči. Ne smatram da je priča o Nekromagerima vrhunska ideja, iako je prilično dobra. Meni se iskreno dopalo ono što stoji iza te priče. Imamo lika koji predvodi Nekromangere pri čemu on ima neverovatne sposobnosti. On želi sve preobratiti u svoju veru, na ovaj ili onaj način (što se svodi na ili hoćeš ili moraš a ako nećeš ni tako, ideš u večna lovišta). Kao ključnu stvar on iznosi obećanje da će svi koji pođu za njim videti UnderVerse, što bi trebala biti neka verzija raja. Naravno, taj UnderVerse nećete videti u filmu jer on je nešto što sve Nekromangere čeka kao nagrada posle ovozemaljskog ili ovouniverzumskog života. Ne znam kako je mnogima promaklo ovako dobro parodiranje na religiju. Zar se nisu vodili i ne zar se još ne vode ratovi kako bi se neverni 'doveli u red' i u hektolitrima krvi preveli u pravu veru koja propagira praštanje, zar nisu pogubljeni i zar se ne ubijaju mnogi samo zbog toga što nisu želeli ili ne žele verovati u istu stvar... Bravo za Ridikove Hronike. Osim tih malih i velikih priča, ovaj film krasi to što mu je svaki segment podjednako jak. Jednostavno, u koji god deo filma da upadnem, uvek postoji tu nešto što mi se dopada i što jedva čekam da vidim. Uz odlične akcione sekvence, gomile usputnih ideja su zaista ukrasile film. Bez obzira da li se radi o planeti na kojoj se ne može živeti u toku dana zbog previsokih temperatura pa ispod njene površine imamo zatvor, bez obzira da li je scena u kojoj likovi bukvalno beže od svetlosti dana, bez obzira da li se radi o primesama fantastike, sve te ideje su u najgorem slučaju dobre. Ono što je ovom filmu uspelo a iskreno sam sumnjao da to može da postigne, jeste efektna emotivna scena. Ne mislim tu naravno jednu od završnih scena već na scenu u kojoj Ridik otkriva poreklo jednog od Nekromangera. Pre toga je uz put i odlično ispričana priča o Ridikovom poreklu pa možete samo zamisliti kako se oseća neko ko je poslednji predstavnik svoje rase. Posle toga nam serviraju ovako nešto i zaista ne možete ostati ravnodušni. Što se tiče same scenografije, ona je sasvim zadovoljavajuća. Neke stvari, poput brodova i građevina, deluju prilično dobro. Dopada mi se i način snimanja. Ovo je radio neko ko zaista ima smisla za te stvari. Postavljanje kamere, korišćenje usporenih snimaka, sve je to zaista dobro. Što se tiče samog lika Ridika, za mene je on jedan od najdopadljivijih ove vrste. Još u Planeti Tame on se pokazao kao neko ko nije ni pozitivac i negativac. Time se izbegavaju sva herojska patetična preseravanja i žrtvovanja. Neko ko ima ovakve sposobnosti ne pruža žrtvu već rešenje, jer nije puno stvari pitanje njegovih sposobnosti već samo pitanje njegove volje. Zato i jeste vrhunski što neko takav nije ni stoprocentni pozitivac ali ni negativac. Vin Dizel može glumiti još u hiljadu filmova, može tumačiti hiljadu različitih likova, ali lik koji mu ovako dobro stoji, teško da će više ikada glumiti. Ponavljam, ovo je prilično potcenjen film. Uskoro nas očekuje treći deo filmova o Ridiku. Nadam se da će imati više uspeha od ovog ali se i plašim da će ciljna grupa biti Hunger Games publika čiji nivo tolerancije ili nečeg drugog ja zaista nemam.",1,1
"Predvidljiv i nemaštovit kriplsplotejšn Ukoliko postoji nešto bizarno o čemu bi se mogao snimiti film, ja uvek mislim da je bolje to uključiti u nešto (drugačije/običnije/još bizarnije) o čemu bi se isto mogao snimiti film. Jer kada to bizarno stoji samo u filmu i sve se vrti oko njega, ono na kraju sasvim sigurno postane teg koji ga odvuče na dno. Zato, recimo, u Hitchcockovom Birds on prvo zaintrigira nju, pa ona poželi sama da mu odnese pticu, pa se malo zavole, pa je on (beše) udovac, pa tek onda ptice. U filmu The Sessions, on, Mark O'Brien (John Hawkes) je tridesetosmogodišnji muškarac koji je kao dete oboleo od dečije paralize (svestan sam pleonazma) i sada živi tj leži, paralizovan od vrata na dole, a tokom noći zarobljen u aparatu za disanje bez koga može da izdrži najviše par sati. On je pesnik i novinar. Završio je Berkley, o čemu nas upoznaje (pretpostavljam) autentični TV prilog, s obzirom da je čitav film zasnovan na njegovom novinarskom članku- 'On Seeing A Sex Surrogate'. Ups, sad sam vam otkrio i o čemu se u filmu radi! A sledeći spojler koji imam za vas jeste da se u filmu samo o tome radi. Mark se, dakle, zaljubi u jednu od devojaka koje vode brigu o njemu. Iako je u pitanju pesnik i novinar, način i lakoća sa kojom je uspeo da šarmira devojku da se i ona zaljubi u njega mi je nekako promakao ili je reditelj, vaskrsli veteran Ben Lewin, preskočio to da nam objasni. Kako god, kada joj on iskaže ljubav, ona pobegne nespremna na sve što taj odnos donosi i, naročito, traži. Mark nakon toga poželi da vodi ljubav, po prvi put u životu. Ukoliko ste gledali Jim Jefferiesov stendap Alcoholocaust ili podnošljivo šarmantnu drmatizaciju u novoj FX-ovoj seriji Legit onda možda već znate da je to jedna vrlo bizarna stvar za izvesti. Iako su mu brojne prostitutke na raspolaganju (radnja filma odvija se u San Francisku), preko svog terapeuta Mark se opredeljuje za sigurne ruke seks surogata. Koju igra Helen Hunt (barem 15 godina mlađeg čela nego u filmu As Good As It Gets koji je snimljen pre 15 godina). Helen odnosno Cheryl saopštava Marku da će oni imati samo šest sešna i to je to. I oni imaju četiri sešna. I to je to. Ukoliko vas zanima full-frontal nudity Helen Hunt (koja praktično od What Women Want nije imala film vredan pamćenja) tokom prva dva sešna imaćete čime da odmarate oči. Sve ostalo biće pristojan, verovatno i autentičan prikaz toga kako je sve stvarno izgledalo u životu. Prerane ejakulacije nisu naročito komično prikazane, a jedini, meni, zabavan trenutak bio je kada oralni seks skoro uguši sirotog Marka. Baš kao što je Lewin propustio da nam pokaže kako je Mark šarmirao svoju asistenticu, tako i tokom njegovog druženja sa Cheryl (plus seks) ja nisam shvatio čime je ovaj seks surogat, udat za filozofa, sa sinom tinejdžerom, u tolikoj meri bio fasciniran Markom da je praktično predložio prekid sešna zato što su isti, sada kao emotivna avantura, postali nepodnošljivi za oboje. Mislim, Mark je OK, ali ne mnogo više od toga. Trilingu Markovih neobjašnjenih ljubavnih avantura na kraju je skicirana i treća, sa volonterkom u bolnici koja očarana sa par njegovih autoironičnih replika postaje njegova verna ljubav sve do kraja života. Priči o svemoći ljubavi nisu puno doprinela ni dve real-life ispovesti o tome kako osobe sa invaliditetom realizuju svoje seksualne potrebe, niti flertovanje recepcionera hotela u kome je Mark imao sešne sa njegovom (novom) asistenticom. Sve je pre delovalo kao popunjavanje vremena u potrazi za univerzalizacijom koncepta potrage za ljubavlju odnosno seksom. Priči o svemoći ljudskog duha nije mnogo pomogla ni paralelna priča o Markovom odnosu sa lokalnim pastorom (William H Macy kao obrijani Shameless Frank) koji služi kao neka vrsta Markovog konfidanta koji je višestruko prebacio ovlaštenja i svrhu ispovedanja i služi nam samo da bi Mark imao kome da kaže šta i kako oseća. Pošto, jel da, ne može puno toga drugog da uradi. Meni je, s obzirom na to da je Mark četvrto dete iz katoličke porodice, bilo čudno da baš niko od rodbine ni ne prođe filmom, makar da nam dodatno objasni zbog čega je Mark našao toliko ljubavi i razumevanja za boga i crkvu. The Sessions tako biva film čija se bizarna premisa potroši u prvim minutama filma, a potom pritisnuta njoj nedovoljno prilagođenim junacima, počinje da nas davi svojim klišeiziranim pogledom na ljubav i međuljudske odnose, babamaitetkama prilagođenom melodramom i patrljcima neinteresantnih priča koje za sobom vuku epizodni junaci. Ako se sećate My Left Foot, tamo je glavni junak takođe bio paralizovan. Ali je daleko zanimljivije bilo što je bio težak kao zemlja.",0,0
"“Les triplettes de Belleville” je jedno izuzetno originalno ostvarenje, mnogo čudnije nego inače što srećemo kada je reč o animiranim filmovima. Ovo je pvi dugometražni projekat Silvana Šomea (Sylvain Chomet). Ovaj prvenac poseduje kombinaciju kompjuterske moderne sa starom i tradicionalnom animacijom, dižući nivo kompleksnosti toliko visoko da mu je bilo potrebno pet godina da završi ovaj film. “Les triplettes de Belleville” je tehnični veoma impresivno i vizuelno originalno delo, koje daje samom terminu “animirani film” potpuno novu dimenziju. Iako ovaj film faktički ne poseduje dijaloge on daje jednu konkretnu kulturološku kritiku koja će definitivno biti razlog za veliku debatu posle samog filma. Ono što čini tako posebnim film “Les triplettes of Belleville” jeste njegova izuzetno jednostavna priča, koju i malo dete olako može da prati, ali u isto vreme poseduje i toliko mnogo slojeva i poruka koje će svakako uzdrmati i starijeg posmatrača. Mi pratimo priču jedne bakice, madam Souza, koja živi u trošnoj kući pored pruge sa svojim unukom i psom. Bakica pokušava na sve načine da učini malog dečaka sretnim, i kada otkriva njegovu ljubav prema biciklizmu, ona mu kupuje jedan. Nekoliko godina kasnije, mi vidimo dečaka, sada već momka kao ozbiljnog takmičara u predstojećem “Tour de France-u”, koji ima pored sebe i dalje njegovu vernu bakicu, sada već u ulozi trenera. Tokom same trke, dečak i još nekoliko učesnika bivaju kidnapovani, i bakica uz pomoć svog psa, kreće u potragu za svojim unukom, da ga spase, i vrati kući, a pri tome nemajući ni dinara kod sebe. Ovo je zaista emotivno težak film, koji se bavi ozbiljnim problemima, trgovinom ljudi, koji i u današnjosti predstavljaju značajan problem. Ovo delo nije, dakle, najveselije prirode, jer poseduje zbilja mračnu atmosferu sa prilično nakaradnim likovima, ali je zaista pravo umeće kako ovakav tip projekta, crtani film, bez ikakvih dijaloga može biti tako emotivno efektan. Postoji par muzičkih mumera, i skoro nijedna reč, a opet je vrlo interesantan, što pokazuje da film može biti brilijatno ispričan i kroz samu akciju i animaciju. Ovo je zaista impresivan animirani film, koji će mnogo više uticati na odraslu publiku. Smatram da stvarno nema potrebe dalje nepotrebno objašnjavati i hvaliti ovaj film, pogledajte ga sami i procenite njegovu vrednost.",1,1
"Nastanak ovog projekta je usko povezan sa filmom Showgirls, koji je produkt konkurentskog filmskog studija. S obzirom na potencijalnu finansijsku dobit koju su mu predviđali Showgirls je ostvario veoma lošu zaradu i kritičari nisu štedeli negativne kritike. Producenti Striptiza su shvatili da ni njihov projekat neće doživeti bolju sudbinu, ali je već bilo kasno za prestanak snimanja i film je zbrzan do kraja Na osnovu satiričnog romana Karla Hiasena, priča govori o Erin, koja se upravo razvela od Derela, sitnog kriminalca i narkomana, za koga se nepromišljeno udala i započinju borbu oko starateljstva nad ćerkom. Sudija je stari Derelov prijatelj i njemu dodeljuje ćerku, pa revoltirana Erin pokreće borbu za pravdu. Problem nastaje kada dobija otkaz kao FBI sekretarica i ona odlučuje da se zaposli kao egzotična plesačica u lokalnom klubu, iako nema nimalo iskustva u tome. Ona vremenom stiče naklonost kongresmena Dejvida, za kog se ispostavlja da je žestok čovek kada njegov ucenjivač, čovek koji voli Erin i želi da joj pomogne, biva pronađen mrtav. Ceo projekat je stekao veliku popularnost zbog najava o erotskim scenama u kojima je nastupala tada jedna od najpopularnijih holivudskih glumica Demi Mur (Demi Moore). Konfuziju oko filma su stvorili sami producenti koji su ga prvo reklamirali kao „veoma tešku erotsku dramu“, koja je vremenom prešla u „emotivnu priču o samohranoj majci koja se suprtostavlja celom svetu zarad svog deteta“. Cela ta feministička farsa se u suštini svodi na obnažene grudi glavne glumice, koja je dobila čitavih 12,5 miliona dolara za njihovo snimanje. Stiče se utisak da je solidan materijal za film upropašćen činjenicom da autori nisu znali da li prave dramu ili komediju, kao i time što je režiju i scenario potpisao ne baš hvaljeni Endrju Bergman (Andrew Bergman). Veoma tanka priča, loša režija, sa povremenim smešnim dijalogom i relativno lošom glumom čini da film izgleda prilično loše. Senku na ceo projekat bacaju i diskretni znaci podrške kandidatu na američkim predsedničkim izborima, jer film obiluje slikama Bila Klintona. Demi Mur je u ulozi Erin Grant debelo profitirala ovim filmom, a za uzvrat, u glumačkom smislu, nije pružila skoro ništa. Njena egocentričnost u kombinaciji sa nedostatkom glumačkog talenta čini da kod gledaoca stvara odbojnost umesto podrške i spontanog navijanja da uspe u svojoj nameri. Pohvale idu sjajnom Bartu Rejnoldsu (Burt Reynolds) koji je odlično izneo ulogu korumpiranog kongresmena, kao i Vingu Rejsmu (Ving Rhames), u ulozi dobroćudnog telohranitelja. Treba spomenuti da je ulogu male Angele Grant iznela Ramer Vilis (Rumer Willis), ćerka Demi Mur i Brusa Vilisa. Vrednost ovog filma pokazuju nekoliko nagrada „Zlatna malina“ koje se dodeljuju filmskim promašajima. Kada se sve sabere i oduzme ne dobije se filmska katastrofa, ali ipak je ovo daleko od gledljivog ili dobrog filma.",0,0
"Fast food Teško mi je da poverujem da je isti Jon Favreau igrao u Very Bad Things, potom učinio Marvel najprofitabilnijom kompanijom na svetu kada je iskombinovao Iron Mana i Roberta Downey Jr.-a i KONAČNO! udahnuo malo superživota međ' sve te superjunake. A onda je napravio Cowboys and Aliens i svi smo mislili da je to zbog toga što mu je kokain postao dostupniji nego ikada. Ali kako sada objasniti to da je svoju bobaživojinevićevsku ljubav prema krkanluku pretočio u film koji će jedino voleti žene koje nisu uspele da smršaju jer im je Bridget Jones rekla da je to OK. Nemam reči da vam objasnim koliko je Chef film ni o čemu. Jedan debeli kuvar koji radi kod Dustina Hoffmana u restoranu isprovociran lošim rivjuom lokalnog 'uticajnog' kritičara otkriva potom tviter, daje/ dobija otkaz i kreće na midlifecrisis avanturu svog života na početku koje nalazi i renovira stari kamion za prodaju hrane, i potom iz njega počinje da prodaje kubanske sendviče. Najzanimljivija stvar u celoj priči jeste gde je nestao Dustin Hoffman. Favreau je pokušao da napravi ultimativni čikflik samo sa muškarcima, predstavljajući potragu jednog čoveka za 'šefom' u sebi kroz priču o ocu i sinu, očevom prijatelju, bivšoj ženi i njenom bivšem mužu (treba li da napomenm da je šoustiler opet Downey Jr?!). Iako na momente, naročito u relaciji otac-sin, proviruje Favreauov osećaj da film ne treba da izgleda kao da su ga pisali goustrajteri Disney produkcije, njegov film u celini, nažalost, nepodnošljiva je zbrka klišea, ćorsokaka, nepotrebnih skretanja, koji kao da su posledica loših improvizacija na snimanju odnosno dostupnosti određenih glumaca (JUPI, Downey, ipak, može!!!). Film je bled, neinspirativann i poprilično repetativan, a i moja tolerantnost za kadrove snimanja hrane, a naročito fastfudne pripreme kubanskih sendviča je ograničena. Da sam želeo da gledam tako nešto otišao bih kod Žozefine u kuhinju. Najgore od svega, Chef uopšte ne otvori apetit.",0,0
"Život piše najstrašnije horore, a jedan od njih tema je filma 4 meseca, 3 nedelje i 2 dana rumunskog reditelja Christiana Mungiua. Univerzalna ljudska drama ispričana je bez bežanja od lokalnog kolorita, koji je ipak pažljivo doziran, tako da Rumunija 1987. predstavlja više nego prigodnu pozornicu za priču koja bi se mogla dešavati i na nekom drugom mestu (iako Čaušeskuov zakon o abortusu igra bitnu ulogu u čitavoj stvari). Scena u kojoj glavna junakinja Otilija luta mračnim gradskim ulicama noseći abortirani fetus dok u atmosferi konstantne pretnje iza svakog ugla kao da vreba nova opasnost (bilo da je reč o psima lutalicama ili jednako neumoljivim organima reda) jezivija je od mnogih scena iz strogo žanrovski determinisanih filmova. Zanimljivo je da je Mungiu pošao od urbane legende kao inspiracije koju je zatim pretočio u životni, iskustveni horor koji ne zahteva ni najmanju suspenziju neverice. 4 meseca, 3 nedelje i 2 dana pleni jednostavnošću koja je izražena kroz krajnju svedenost u rediteljskom pristupu (a što ga izdvaja, i rekao bih čini superiornijim u odnosu na, po opštem ugođaju, sličan Irreversible). Pažljivo tempirane scene u kojima se Mungiu poigrava međuljudskom tenzijom u raznolikim situacijama, čak i kada se isprva čine predugim, on završava hirurški preciznim rezom. Još samo da se zapitamo zašto ovakav film još nije snimljen u Srbiji.",1,1
"Život sajta 2kokice.com se polako približava kraju i ne mogu da ne kažem da se polako radujem tom danu. Danu kada ću posle 2 godine da ustanem i da skapiram da ne moram da gledam ni jedan jebeni film i da ne moram da sedim do duboko u noć pišući recenziju. Takođe želim da se zahvalim ovih par osoba koje su nesebično (i pomalo naivno) uplatile donaciju, misleći da će to i ostali da urade. Želim da im poručim da se ništa ne brinu, za njih ćemo napraviti poseban sajt sa juzernejmom i pasvordom i postavljati filmove i recenzije samo za njih još mesec – dva, kako bi im se odužili za lojalnost. Današnji film je drama iz japanske kuhinje, pre svega poznata po savršenom internacionalnom književnom hitu „Norveška šuma“ pisca Harukija Murakamija, koja je spontano postala zaštitni znak moje generacije i lično, jedna od mojih omiljenih knjiga. Estetika romana je savršeno očuvana u filmu, kao i sama atmosfera, čineći ga pravim festivalskim štivom i izuzetno inteligentnim filmom, ali verovatno katastrofalno iritantnog publici koja prati isključivo holivudska ostvarenja. Toru Watanabe je tinedžer koji odrasta u malom gradu sa svojim najboljim prijateljem Kizukijem i njihovom zajedničkom ortakinjom Naoko. U trenutku kada sve izgleda savršeno Kizuki oduzima sebi život, a Watanabe slomljen tom činjenicom odlazi u Tokijo u kome besne studentski protesti na studije. Uskoro upoznaje gomilu likova, među njima i Midori, strastvenu i polamo uvrnutu devojku sa kojom će da pomeri granice definicije ljubavi. Takođe, dobija pismo od Naoko, koja mu prenosi da je u psihijatrijskoj ustanovi. Watanabe se nalazi između dve vatre, jelte… Suptilna tišina romana prisutna je i na filmu, s vremena na vreme nas podsećajući na „Lost in Translation“ Sofije Kopole, ali i duboko intimne i uzdrmavajuće scene seksa i patnje mladih ljudi na Injarituov „Babel“. Kada se sve sabere, pred nama je savršeno oslikan emotivni film koji zahteva izuzetnu koncentraciju i spremnost publike. Definitivno nije za one koji u ostvarenjima samo traže dinamiku i napetost.",1,1
"Režiser i scenarista Karlos Saldana (Carlos Saldanha) nas ponovo vraća u šareni svet Rija, iako se u ovom nastavku radnju skoro sve vreme odvija u amazonskoj šumi. Sa timom animatora koji su odradili maestralni posao i, što se tiče animacije, ovo je jedan od najboljih animiranih filmova ne samo ove godine, ali problem je što ona nije uspela da pokrije prosečan i pomalo konfuzan scenario sa neubedljivim zapletom, tako da generalna ocena nikako ne može biti maksimalna. Film se nastavlja na prvi deo, tako da su centralni likovi preživeli plavi papagaji koji žive u posebnom rezervatu u Riu. Verujući da su jedine preživele ptice njihove vrste Blu (Jesse Eisenberg) i Džuel (Anne Hathaway) su formirali svoju porodicu i imaju troje dece. Stvari dobijaju neočekivani zaplet kada otkriju da možda postoje još pripadnika njihove vrste u srcu Amazonije i oni odlučuju da ih potraže. Ipak, oni nisu sami na tom putovanju jer kakadu Najdžel čeka savršeni trenutak da se osveti uz pomoć otrovne žabice Linde (Leslie Mann). U međuvremenu se upliću u borbu protiv ljudi koji uništavaju šumu, a Blu će shvatiti da život u divljini i nije baš za njega. Nastavak ima neke čudne momente i dobro me je nasmejao nekoliko puta, ali problem sa zapletom je što je slab i predvidljiv. Povremeno se oseti da su neke scene isforsirane i stiče se utisak da je povremeno nenormalno dug i da vuče vreme. Pritom je ubačeno ono što je karakteristično za fimove gde se radnja dešava u Amazoniji, a to je svojevrsno popovanje sa ekološkim porukama o zaštiti drveća kao prirodnog staništa brojnih životinja. Lično mi je taj podzaplet potpuno nepotreban. Bavi se pitanjem porodice, osećajem pripadnosti, instinktom za preživljavanjem, kao i večitoj borbi dobra i zla. Većina likova su se vratili iz prvog filma i dodato je dosta novih, simpatičnih, ali ni sa jednim gledalac ne može iskreno da se poveže. Film izgleda prelepo i stvarno je sramota što likovi nisu tako dobro razvijeni. Naravno, kao i svaki nastavak pokušava da nadmaši prethodnik, animacija je još ubedljivija nego u prvom delu, ali problem je što se uvodi dosta karaktera koji pred kraj naprave pravu gužvu. Animatori su se zaista potrudili, obogatili su čitav projekat i, ako ni zbog čega drugog, vredi ga pogledati u bioskopu samo zbog toga. Postoje brojne zabavne muzičke sekvence koje će vas prodrmati. Odraslima možda neće biti toliko zabavno jer ne angažuje gledaoca, nije previše pametan niti previše duhovit u poređenju sa nedavnim animiranim filmovima, ali će deca, i oni koji se tako osećaju, itekako uživati.",1,0
"Neću pričati sada o korisnicima i programima, za to pogledajte post koji govori o prvom delu ovog filma. Hvala Bogu, nije napravljen rimejk već je napravljen nastavak koji je na sjajan način ispoštovao prethodnika. Animacija je rađena u drugoj tehnici, naravno, ali su kreacije iz prvog dela apsolutno ispoštovane i dovedene do savršenstva. Ovo je inače prvi film koji sam gledao u novootvorenoj Areni i prvi film koji sam gledao u 3D. Što se 3D dela tiče i nije naročito iskorišten. Pre ovog filma išao je trejler za film Thor gde Odin čekićem razbija kamen koji ide pravo u facu... priceless. To naravno nije loša karakteristika ovog filma. Ako ste gledali prvi deo, ovaj film može samo da vas oduševi. Ponavljaju se neki fazoni iz originala i pošto se priča nastavlja lakše je skontati šta se dešava. Prošlo je mnogo godina od događaja iz prvog dela. Kevin Flin (Džef Bridžis) je nestao. Njegov sin traga za njim ne sumnjajući da će završiti u očevoj kreaciji. Kao i u prvom delu, koncept je sličan, samo što je u originalu MCP bio negativac, eeee ovde je negativac po meni još bolji. Program koji je Flin napravio još u prvom delu naravno nosi njegov (mladalački) lik i zove se Klu. Klu zavodi red na svoj način tumačeći naredbe svog tvorca. Ono što mi je naročito drago, Bokslajtner ponovo glumi Flinovog druga ali i TRONA. Naravno, i njegovo lice je kompjuterski 'ispeglano'. Nećemo da nam fenomenalni TRON bude dekica. O tome ko je TRON, imate u opisu originala. Efekti su zaista sjajni, ispoštovali su koncept koji je imao origial ali je sve to grafički unapređeno, što je i logično s obzirom na razliku u godištu ova dva filma. Po poslednji put ću ovo ponoviti, ako ste gledali original, priča ovog filma će vam biti još bolja nego što jeste, osećanja koja imate prema likovima i Flinovoj kreaciji biće još veća i film će sigurno biti jedan od najboljih novijih naučno-fantastičnih naslova koje ste pogledali. Nećete biti nezadovoljni i ako niste gledali original, ali to vam je npr. kao da ste gledali drugi deo filma Kum a niste prvi. Džef Bridžis epski, neprejebivo, totalno, genijalno, dominira u svakoj sceni u kojoj se pojavljuje, i kao Klu a naročito kao ostareli Flin. Čovek jednostavno zna da odglumi sve. Hedlund je sasvim ok, Olivia Wilde simpatična, sporedni glumci onakvi kakvi treba da budu, tako da je i gluma na visokom nivou. Ova dva filma jednostavno morate pogledati. Ne govorim to kao zaluđenik naučne fantastike, iako možda tako ponekad zvučim. Što se toga tiče, mogu vam reći da u mojih top 10 filmova verovatno nijedan nije iz tog žanra. Najveći kvalitet ovog filma je taj odnos između kreatora i kreacije, to je vrhunac ove duologije... ali to možete videti samo ako odgledate i prvi i drugi deo.",1,1
"“Ne plaši se mraka” je rimejk popularnog televizijskog horor filma iz 1973. godine koji je doneo neki vid svežine u ovaj žanr. Za razliku od ogromnih čudovišta kao što smo inače navikli da viđamo, ovde je reč o patuljastim monstrumima koji se koriste svim mogućim sredstvima kako bi ozledili čoveka. Ono što me je posebno zaintrigiralo za ovaj rimejk jeste to što iza njega stoji ime popularnog reditelja i producenta Giljerma Del Tora (Guillermo Del Toro), to je nekako već u startu stvorilo veru u meni za ovaj projekat, ali ispada na kraju da sam se ipak grdno prevario. Priča ovog filma se centrira oko mladog para dizajnera po imenu Aleks i Kim, koji se bave restauracijom starih vila i onda ih kasnije prodaju za dobre pare. Renovirajući jednu specifičnu kuću, Aleks u dogovoru sa bivšom ženom poziva svoju ćerku da dođe da živi sa njim i njegovom devojkom, jer smatraju da će joj promena dobro doći, pošto se majka žali kako je devojčica depresivna i nesrećna. Na konto toga što Aleks i Kim rade posao koji zahteva da stalno budeš na terenu, oni zajedno sa devojčicom po imenu Seli odsedaju u vili koju renoviraju. Sali ubrzo počinje da čuje razne glasove iz ove uklete kuće, koji joj govore da žele da joj budu prijatelji, i kada se situacija dodatno zakomplikuje, na devojčici ostaje da eksponira ono što ona jedina primećuje. Sam koncept je vrlo interesantan i u njemu zbilja ima jako mnogo potencijala, ali užasan scenario i katastrofalna gluma su zaista osakatili ovaj projekat. Kao prvo, film iako ima oznaku da nije za mlađu publiku, apsolutno nema nikakve sekvence brutalnog nasilja, niti čak neke tenzije koja bi opravdala ovakav rejting. Scenario je pun jezivih i jeftinih klišea, a sami dijalozi su više nego mukotrpni za posmatrača. Ako malo bolje obratite pažnju, primetićete da većina filma prolazi u dovikivanju između likova, što je više nego zamorno i suvišno. Kvalitet glume je totalno mizeran, pogotovo od strane Kejti Holms (Katie Holmes), ono što je ona pokazala u ovom ostvarenju je ispod svih realnih kriterijuma profesionalizma. Gaj Pirs (Guy Pearce) se nimalo nije potrudio, što je veoma tužno jer je u pitanju talentovan glumac. Jedino mlada Bejli Medison (Bailee Madison) je pružila neki kvalitet, njen trud treba pohvaliti. Dizajn samih monstruma je komičan, više deluju kao likovi iz Diznijeve produkcije, nego nešto što treba da me uplaši. Ostali faktori u produkciji su kvalitetni, lep set, odlično osvetljenje, šteta što nije izvučen pun potencijal. “Ne plaši se mraka” je kompletno razočarenje, ne vidim niti jedan argument koji bi opravdao ovaj rimejk.",0,0
"Već sam mnogo filmova odgledao u kojim se neko maskira u osobu suprotnog pola zbog ovog ili onog razloga. Svaki od njih je bio manje ili više zabavan pa je to slučaj i sa ovim, ali moram priznati, ovo je najlošiji među njima. U svim prethodnim filmovima koje sam gledao, prilično su se trudili da maska bude dobra, da se ne može tako lako skontati osoba suprotnog pola. Ne bih se sada bavio time koliki moraš biti idiot da ne shvatiš da je žena ispod ove maske i to posle jedne izgovorene rečenice a ne posle dvadesetak očiglednih ispada, jer ipak ovo je američka komedija. Inteligencija velikoj većini ostvarenja iz ovog žanra i nije neka jača strana. Naravno neću ni ulaziti u to da žena igra fudbal sa muškarcima, ne zbog njenog kvaliteta već zbog činjenice da bi joj jedno prosečno drvo od igrača tipa De Jong ili Maskerano, prekinulo obitavanje na ovoj planeti samo jednim startom. Od svih filmova na ovu temu, ovaj je zbog navedenih stvari očigledno najviše dečiji. Ne znam za vas, braćo i sestre, ali sprdanje sa 'štreberima', sa ljudima koji nose proteze i slično, meni nije ni najmanje smešno. To je još jedna stvar koja doprinosi tvrdnji da je ovo dečiji filmić. Takođe, generičke idiote poput npr. majke glavnog lika u filmu zaista više ne mogu da svarim. Za moje kriterijume, oni više nisu ni u komediji poželjni a ovde ih ima nekoliko. Ono što valja je što je fino smišljen zaplet tako da se priča u jednom momentu maksimalno komplikuje. Ali opet, nema tu puno fazona i usputnih gegova koje će vas zasmejati. Sve je to već viđen, ispodprosečan dečiji humor. Ako vam je smešno to što će glavni 'negativac' da plače kada primi gol, onda je ipak ovo vrhunski humor za vaš ukus. Završnica je upravo onakva kakvom je očekujete, tako da i tu nema ništa novo. Obradovala me je pojava Vini Džonsa u filmu ali takvog ludaka ovako loše iskoristiti, to je baš za najgoru moguću kaznu. U filmu Eurotrip se pojavljuje na isto ovoliko vremena, ali ja sam u tim scenama vrištao od smeha. Tako se to radi kada imaš ovakvog lika u sporednoj ulozi - daš mu da u to malo vremena blista u punom sjaju. Ovako, ovo je jedan zabavan filmić koji može da ubije nešto vremena ali ništa više od toga on ne donosi.",0,0
"Sve što fali The Leftovers. Ne znam da li gledate HBO-ovu novu seriju, The Leftovers, u kojoj jedan od tvoraca Lost, Damon Lindelof, evo već četvrtu epizodu pokušava da svoju seriju iz stanja pomeri u zbivanje. Gledajući Dawn Of the Planet of the Apes to deluje kao nešto neverovatno lako za učiniti. Slede spojleri. Nakon prethodnog dela (inače drugi ribut franšize sve lepe srpske reči znam), špica novog filma služi kao neka vrsta introa za deset godina koje su protekle između dva nastavka*. 'Majmunski grip' koji se pojavio na kraju tog filma u međuvremenu je pobio (direktno i kolateralno) skoro sve ljude na planeti. Dakle, prilično logično su stvoreni uslovi da zarudi zora 'majmunske planete'. Matt Reeves (reditelj Cloverfield) radnju situira u San Francisko i šumski okoliš iznad njega. U šumi žive majmuni (svi tipovi), predvođeni legendarnim Caesarom, a u gradu ljudi predvođeni legendarnim Gary Oldmanom. Reeves ne objašnjava baš najuspešnije kako je moguće da majmuni nisu videli ljude 'jaaako dugo', iako im ovi praktično žive ispod drveta, a ne deluje baš da su ljudi 'juče' došli u Frisko. Ali, kako god, ljudska ekspedicija namerena da sanira lokalnu hidrocentralu kako bi gradu omogućila preko potrebnu struju naleće na 'majmunsku patrolu' i od tog trenutka počinje fino aranžirana serija naizmeničnih, prvo slučajnih, pa sve namernijih napada koji će rezultirati krvavim finalom. U toj borbi majmun Caesar i čovek Malcolm (Jason Clarke) postaće prijatelji i pokazati šta treba da čini pravog čoveka, odnosno pravog majmuna. Tj da je mir moguć jedino ako postoji uzajamno poštovanje i poverenje. Nešto čega, ispostaviće se, ni ljudi ni majmuni nemaju previše. Mislim da je najveći domet Reevesovog filma jednostavnost sa kojom je postigao 'verovatnost' svega što se dešava. Iako su majmuni akteri, događaji su skrojeni kao da se na obe strane nalaze ljudi, ili kauboji & indijanci, ili junaci Renoirovog La Grande illusion. Hrabrost, čojstvo i junaštvo u dosta arhaičnim demonstracijama, potkopani su 'majmunskim ponašanjima' i 'malim ljudima' i to potencijalno neodrživu situaciju čini sve verovatnije fatalnom. U jednostavnosti te priče, Reeves je bez mnogo nabijanja na nos pustio da sami shvatimo koliko je komplikovano postati čovek, biti čovek i ostati čovek. I kad si čovek. Pored toga, ovoj saj-faj fantaziji poseban ton daje i izvitoperenost Darvinove teorije da 'najjači' opstaju otvarajući put razmišljanju koliko smo mi, ljudi, zapravo slabi. Jer 'najjači' (više) nismo. Posebno interesantno, a to mislim da je ključni momenat ove, treće, revizije priče 'o planeti majumuna' jeste što njeni autori ne drže stranu čoveku, ne navijaju za njega i ni na koji način se ne trude da mu omoguće pobedu. Ambivalentnost stavova i prema ljudima i prema majmunima čini ovaj treći serijal fer borbom, što joj nijedan prethodni nije ponudio (pa čak ni kad su se ljudi i majmuni udruživali). Moje zamerke idu na uštrb animacije koja je mogla da majmune pre svega učini još realističkijim, ali daleko više na Reevesovu scenografiju. Nije objašnjeno zašto majmuni (koji sve više pričaju, školuju se, komuniciraju) i dalje žele da žive 'kao majmuni' tj zašto je njihova zajednica posle 10 godina i dalje ima izgled 'ciganske čerge'. Čovek bi očekivao da su iz obližnjeg grada pokrali i dovukli stvari koje će im život činiti lakšim (kao što je to čovek činio), kad već nisu sišli u napušteni grad koji bi im ponudio bolje uslove (što, paradoksalno čine tek nakon bitke sa ljudima). S druge strane, Reeves nije ni pokušao da definiše ko su ljudi koji su preživeli, otkuda zajedno, koliko su tu gde su, kakvo im je ustrojstvo, od kuda Gary Oldman kao njihov lider, i zbog svega toga oni malčice više deluju kao statisti u ovom filmu nego što bi trebalo (van one ekipe oko Malcolma od 4-5 ljudi, ali čak i oni!). Sa izuzetkom Žozefine, biće mi teško da zamislim da će neko sa ovog filma izaći skroz nezadovoljan ili sasvim ravnodušan. Jer ovako nešto nas već sutra čeka. Kao i Walking Dead.",1,1
"Današnji Holivud doslovno se sastoji od recikliranja starih ideja, a ono što najposlije dobijemo jeste odavno odgledana stvar u novoj boji i tonu, i to ako imamo sreće da projekat uopšte ispadne iole gledljiv. U suprotnom, nove obrade starih filmova generalno prevazilaze svačija očekivanja kada se radi o ekstremnoj neinventivnosti. Recimo, filmovi kao što su Strava u Ulici brestova (2010) i Death at the Funeral (2010), između ostalih, nikada nije ni trebalo da se dogode. A s druge strane iritira kada neko poput Roberta Rodrigueza, producenta, izjavi da je konačno snimio film koji se može mjeriti sa prvim Predatorom iz 1987, što znači da ne bi trebalo da se radi ni o kakvom rimejku, već o trećem i u potpunosti originalnom filmu iz serijala. U McTiernanovom Predatoru imamo džunglu i prekaljene vojnike; u Hopkinsovom Predatoru 2 imamo urbanu džunglu i tvrdokorne policajce. U Antalovom Predators, na žalost, takođe imamo džunglu i… prekaljene vojnike/osuđenike. Tuce ljudi sa talentom za baratanje oružjem nađu se na nepoznatoj planeti koja neodoljivo podsjeća na našu. Kidnapovani su na Zemlji i bačeni u grotlo Predatorovih želja za kvalitetnom lovinom. Ostalo znate iz prvog filma. Radnja, dijalozi, kadrovi, koreografija i mizanscen su toliko slični McTiernanovim da vremenom postanu komični, dok iz takve nedjelotvotnosti i repeticije ne može da proistekne bilo kakva prijetnja ili tenzija po gledaoca, osim one infantilne iz dva Osmi putnik protiv Predatora nastavka – prostodušna zabava da se gledaju Predatori na djelu. Čak se dovoljno nije radilo ni na muzici, čiji je Silvestrijev militaristički pristup postao neodvojivi pečat serijala, pa ovdje Silvestrijevi tragovi iz prva dva filma funkcionišu isto kao i Kamenov melanž u Road House, odnosno kao atipična krpljavina odveć poznatih tonova koji evociraju neke sasvim drugačije i daleko poznatije situacije, emocije i zbivanja. Štaviše, u komadu priče van džungle – steći ćemo utisak da opet gledamo neki sasvim drugi, ali nama i dalje poznati film. Predators, na kraju, postaje poželjan koliko i Van Santov Psiho - nova vrsta rimejka koji, budući da pretjerano nalikuju na original, na neki način zaslužuju da budu nepriznati. Čini se da drečavi kemp-filmovi današnjeg Holivuda nikada nisu bili depresivniji i jednoličniji. Volja da se obazrivije poradi barem na preispitivanju detalja nekadašnjih filmova, dovoljno govori da li se radi o prostodušnoj trci za novcem ili o htenju da se načini doista unikatni nastavak iz nekog starog filmskog serijala. Uostalom, ako je ovo zaista tako prosvetljujući projekat, zbog čega ga Rodriguez sâm nije režirao?",0,0
"Solidna vizualizacija jednog užasno lošeg scenarija. Ne samo da znatno kaska za teksturom koju je Luis Kerol (Lewis Carroll) posedovao, već su pokušali da nas zabave jednom jeftinom i dosadnom pričom, prepunom grešaka i moronskih dijaloga, ostavljajući utisak kao da delo ne poseduje ni malo “srdačnosti”. Čitava atmosfera je već viđena u prethodnim filmovima Tima Bartona (Tim Burton), najsličnija joj je Noćna mora pre Božića (The Nightmare Before Christmas) -u. Performans Džonija Depa (Johnny Depp) je šokantno loš….on glumi Ludog Šeširdžiju kao glumac koji se prvi put zatekao u ozbiljnom projektu. Rotira od škotskog naglaska do izfeminiziranog šuškanja, ubacujući s vremena na vreme malo svog čuvenog Captain Jack Sparrow -a. Mia Vasikovska (Wasikowska) nam predstavlja Alisu na jedan vrlo dosadan način. Sa druge strane se nalazi lik En Hetavej (Anne Hathaway), koji je stvarno jadan i suvišan, njena sama kretnja i gestikulacija stvaraju utisak kao da je pijana! Jedino ko je vredan ikakvog pomena je Helena Bonam Karter (Bonham Carter) za svoju ulogu Crvene Kraljice..Vrlo zanimljivo, izgleda da je jedino ona shvatila svoj posao ozbiljno. Da rezimiramo, vizuenlo prihvatljiv s veoma lošom pričom…što se mene tiče, ne morate gledati ovaj film.",0,0
"Priznajem, kada sam pročitao o čemu se radi, pomislio sam da ovo nikako ne može da omane. Na trenutak me je pokolebalo mišljenje cenjenog kolege sa hororfilmovi.blog.rs, ali opet sam bio ubeđen da će ovo biti prilično dobar film. Kao i obično, kada god sam od filma očekivao nešto dobro, bio sam razočaran. Ovo što je na početku delovalo kao dobra ideja, da se lik budi u malo izmenjenom životu da bi ponovo bio ubijen, je jedina dobra stvar u filmu. Ali kasnije to je potpuno obesmišljeno i nastala je prežvakana priča prepuna rupa. Cela priča je klasična krađa radnje i ideja nekoliko filmova, pre svega takvih kvalitetnih ostvarenja poput Dark City, Matrix pa i Groundhog Day. Sve je smućkano u jedva pitak bućkuriš koji teško koga može u potpunosti zadovoljiti. Ja shvatam da je teško smisliti nešto novo i nemam ništa protiv krađa ideja ako krajnji rezultat opravdava sredstva, ali ovde imamo likove koji su smislili nešto dobro samo da bi ga upropastili kopiranjem već viđenih stvari. Ali dobro, svaki film ima publiku pa će i ovaj imati svoje poklonike. Po ocenama vidim da se nekim ljudima svideo i Dark Floors za koji je The Deaths of Ian Stone oskarovac. Njima i klincima koji se tek upoznaju sa horor žanrom i teško razlikuju glupost od pravog kvaliteta ovo može biti dobro ostvarenje i fina zabava. Uverzirani gledaoci i iskusni fanovi horor filmova će osetiti da su vreme provedeno uz ovaj film mogli i pametnije utrošiti.",0,0
"Italijanski pokušaj francuskog ljubavnog trilera sa španskim tvistom Hm. Nije mi ostalo puno toga da dodam posle ispisivanja ovog podnaslova. La Doppia Ora je priča o momku i devojci, njihovoj ljubavi i njenom moralu (to je francuski deo priče) koja ima tvist (koji sam naslutio već na polovini filma) koji će neke od vas kao i mene svojom igrom sa realnošću podsetiti na Abre los ojos. Pojam 'la doppia ora' odnosi se na trenutak u danu kada ima isto sati koliko i minuta i iako aludira na 'nešto sudbinsko', rekao bih da u filmu ima svega sem sudbine. Nevešt pokušaj da se jedna solidno realizovana, ali trivijalna prevara uzdigne u sferu mitskijeg zapleta nije baš pošla za rukom debitantu Giuseppeu Capotondiju i njegov film kuburi sa ritmom (prvih pola sata su nepodnošljivi u svakom pogledu), zatim logikom i viškom aktera (drugih pola sata), a potom i snagom koja je trebala da nas ubedi da smo upravo odgledali kraj jedne fatalne ljubavi (poslednjh pola sata). Ipak, treba ceniti atak na žanr.",0,0
"Upustio sam se u gledanje filma “The Change-up” u nadi da ću videti neku klasičnu romantičnu komediju, i pored toga što sam znao da poseduje rejting koji nije preporučljiv za mlađu publiku. “The Change-up” predstavlja neku uvrnutu verziju filma “Freaky friday“, dajući nam koncept menjanja tela i života između protagonista koji je već toliko izlizan i zanoran za sve tipove publike. Priča ovog filma prati dvojicu protagonista, Miča Plankoa, rasejanog adolescenta, koji nikada nije odrastao, nikada nije imao pravi posao, i generalno je izuzetno antipatična i vurgalna ličnost, koja na dnevnim bazama sve više i više razočarava svog oca. Sa druge strane pratimo njegovog najbolje prijatelja još od detinstva, Dejva Lokvuda, koji je apsolutna suprostnost od Miča. Dejv je osoba kome je posao najveći prioritet u životu, radeći u jednoj advokatskoj firmi, nadajući se da uskoro dobije ponudu da postane partner iste. Pored ovog zahtevnog posla, troje dece i žene, Dejv ne može da uhvati sekund vremena za sebe, a kamoli da uopšte sedne i pozabavi se svojom suprugom i njenim problemima. Posle duge pauze, Mič i Dejv se nalaze da pogledaju bejsbol utakmicu i kroz priču i nekolicinu pića kreću da zavide jedan drugome na kvalitetu života kojim žive. Oni posle utakmice, odlaze do parka da uriniraju u fontanu, i tu magičnim putem se zamene tela. Kao rezultat ovog nesretnog slučaja, dok ne nađu rešenje kako da isprave stvari, Mič i Dejv se dogovaraju da će dati sve od sebe da jedan drugome ne upropaste život i prilike koje dobijaju. Iako je ovaj koncept već toliko mnogo puta na sličan način predstavljen, najgori deo filma definitivno jeste kvalitet i vrsta humora. Znam da se o kvalitetu humora nikada nije pametno raspravljati, ali u ovakav koncept, koji još pokušava da razvije neku sentimentalnu stranu kod likova, koja će kod publike stvori neki vid empatije za njihovu situaciju, smatram daje doza vulgarnosti koja je viđena u filmu zbilja suvišna, isforsirana i bezukusna. Pored žestokih psovki, eksplicitne golotinje, genitalnog i “probavnog” humora, smatram da nema mesta za emotivnu priču i saosećanje. Gluma nije nikakav faktor ovde, pošto su svi likovi prilično jednodimenzionalni, kliše i generalno nedopadljivi. Rajan Rejnolds (Ryan Reynolds) navodno treba da bude glavni izvor iz kojeg će se humor u filmu crpiti, ali njegov lik je apsolutno iritantan, isforsiran i nezanimljiv. Ostali se naprosto razvlače po platnu neostavljajući nikakav poseban utisak. Recimo da je Džejson Bejtman (Jason Bateman) prihvatljiv, ali ne vidim nikakvu potrebu zašto bi mu ovakav projekat ikada trebao u karijeri. “The Change-up” sam doživeo kao izuzetno površnim, isforsiranim i ne smešnim filmom, možda samo meni nije legao, pogledajte i procenite sami, lično nisam uspeo ništa da dobijem od njega.",0,0
"Video Emmerich da se filmovi Oskarom nagrađuju pa stao u red Šalim se, naravno. Emmerich je daleko od Oskara koliko i Srbendija od Europske Utvrde. Ali, gledajući prekomplikovani i davinčijevkodovski ambiciozni Anonymous čovek ne može a da ne pomisli da se duboko, duboko u sebi Emmerich, ipak, nadao nekakvom tapšanju po ramenu. Na kraju, poduvao ga je po oba osnova. Ovaj film koji je, po Emmerichovim kriterijumima, koštao superbednih 30m$ zaradio je jedva 15 širom sveta, a sem ozbiljno diskutabilnog Rogera Eberta Anonymous se nije svideo skoro nikome (ko se filmom bavi). Možžžda sam film gledao u nepriličnim uslovima (držao sam jedva oči otvorene), ali svejedno- Anonymous ima barem dva vremenska perioda previše. Bez ikakvog razloga Emmerich priču započinje u sadašnjem vremenu, u kome narator (!!!) kasni na predstavu u kojoj nam na početku u zonasumračnom tonu saopštava da Šekspir možda nije napisao svoje drame (who gives a fuck! s pravom pomišljamo mi). Nakon toga iza njegovih leđa počinje predstava koja se istog trenutka pretapa u kostimirani film koji mi pratimo. Međutim, već posle par minuta boravka u jednom periodu mi odlazimo u vreme od pre par godina i taj period postaje flešbek u odnosu na ovo otvaranje. Već nešto kasnije Emmerich će udariti na nove flešbekove koji se ovaj put spuštaju još koju deceniju u prošlost ne bi li nam otkrili dogodovštine mlade kraljice Elizabete i njenog ljubavnika, vojvode od Oksforda (koga igra Rhys Ifans koga nisam prepoznao!). Ono što u nastavku programa saznajemo jeste da je pravi Šekspir bio samoživi glumac tipične ljušture rok zvezde, sasvim netalentovan za pisanje, kome je Ben Džonson nabacio tezgu da se pravi da piše 'čuvene komade' i da za to bude bogato nagrađen. Ali! Ni Ben Džonson nije pisao te 'komade' (kao što kaže jedna od nekoliko teorija o autorstvu nad Šekspirovim delima), već vojvoda od Oksforda koji je to radio što za potrebe privatne sklonosti poeziji, što iz razloga propagandnog upravljanja masama i pokušaja da se spreči ustoličenje škotskog kralja kao naslednika engleske krune. Melodrama sa bastardnom decom, dvorske spletke, 'pravi' Ričard Treći, krezubi engleski narod, neomogućene ljubavi, ugašene strasti, prekasni životi, sve se to prepliće u jednoj drami kojoj kada pohvatate konce sve ostalo prestaje da bude zanimljivo, najviše zbog toga što Emmerich ima talenta da na sto načina ruši jedno te isto, ali mu je 'drama' da u poznate modele nesrećnih ljubavnika, melanholičnih intelektualaca, praznoglavaca i idealista ubaci trunčicu neke svoje autentičnosti. U tom smislu, i kada je najbolji Anonymous je samo pristojna rutina. Možda ako putujete iz Beograda za Kraljevo autobusom, pa vam se zadesi... Bolje nego Sekula.",0,0
"Ovom nemačkom filmu se nema šta zameriti, sem sve što ga čini takvim kakav je Mislio sam da je ovo austrijski film. Jer u 'austrijskom filmu' svi su odvratni, svi su spremni na najgore stvari koje čovek može da zamisli (pre svega kao zločinac, a tek onda kao žrtva), identifikacija sa likovima ne ide lako, sve je hladno i i ni likovi niti film ne traži bilo kakvu vrstu saosećanja. Ovo moje mišljenje utemeljeno je u diskutabilnoj nagledanosti 'austrijskih filmova'. Der Rauber (ili ti Pljačkaš) je film o maratoncu koji pljačka banke. Njegovo opsesivno bavljenje trčanjem ima konkurenciju samo u još opsesivnijem pljačkanju banki. Iako je bio već nekoliko puta u zatvoru (u kome je vreme provodio vežbajući i trčeći) prva stvar koju će on uraditi po izlasku iz zatvora je pljačka banke. Tokom pljačke on nikome ne nanosi zlo, njegova maska je beživotna plastična maska bez ikakvog izraza. Otprilike kakva je i slika duše ispod te maske. On nema prijatelja, rođaka, bilo koga ko bi ga zanimao ili ko bi se za njega zanimao. Osim devojke koju je upoznao u socijalnom centru. S njom ima intenzivan seksualni život (trči u nju?) i moglo bi se reći da nešto oseća prema njoj. Sam film je zbirka manje više istih scena trčanja, pljački, trčanja, pljački, koje donekle crnohumorno menja samo kontekst- trkač će, kao predstavnik Austrije, biti najbolji maratonac Bečkog maratona, a posle toga će otići i opljačkati banku. Ponekad će i iznerviran neuspešnom pljačkom jedne banke otrčati do druge i opsesivnokompulsivno sprovesti drugu pljačku kako ju je zamislio. Duboko u sebi volim da mislim da je ovo kapitalistički odgovor na film Mlad i zdrav kao ruža, jer na isti način dezavuiše sistem, konstituente humanosti i neskriveno je mizogen. Jedino što manjka radikalnošću, što opet ne kompenzuje dovoljnim prisustvom humora. Onog trenutka kada shvatimo da je trkač zapravo narcisoidni psihopata (er bi moglo tako da se kaže?) prekida se svaka mogućnost za simpatiju prema njemu i film postaje predugačko iščekivanje kraja. Činjenica da trkač umire sedeći (ups, spojler!) dodaje na ironiji, ali, kao što rekoh, ostaje nejasna poenta ovog filma, što nekako još više bode oči, jer, s obzirom da se radi o 'filmu prema istinitoj priči', očekivalo bi se da je reditelj (Benjamin Heisenberg) hteo da nam objasni šta se zapravo desilo. A nije u tome uspeo. Čak, naprotiv, sve je još nejasnije.",0,0
"Godina je 1913. U duševnu bolnicu u Mađarskoj, u kojoj su i dalje okrenuti starim metodama lečenja (dobra stara lobotomija), stiže ekscentrični psihoanalitičar doktor Brener – opijumski zavisnik i pisac koji prolazi kroz stvaralačku krizu. On uspostavlja čudan (i do kraja nedorečen) odnos s jednom od pacijentkinja, Žizel, koja veruje da Zlo sâmo obitava u njoj, tačnije u njenoj ženskosti, što je nagoni na kompulsivnu masturbaciju. Dobri doktor je ipak više zainteresovan za Žizelino kompulsivno pisanje, naročito imajući u vidu sopstveni problem s manjkom inspiracije. Umesto zanimljive psihoseksualne drame protkane ludilom, dobili smo niz nemušto snimljenih scena koje, poput pokvarene ploče u ritmu japanskog mučenja vodom (kap...kap...), ponavljaju istu banalnu svakodnevicu duševne bolnice. Tumačenje odnosa između Brenera i Žizel kao varijacije na faustovsku pogodbu je teorija dobra koliko i bilo koja druga, budući da su mogućnosti učitavanja kad je pred vama prazan list papira praktično beskrajne. A beskrajnim se čini i sâm film, u kom je većina scena produžena do granica izdržljivosti, gde nema ni p od psihoanalize i gde je sve zamrznuto u vremenu, pa se samo nasumično smenjuju scene Žizeline histerije i doktorove jednako isprazne kontemplacije o životu. Možda je reditelj pogledao fenomenalni Quills i rešio da snimi „umetničkiju“ verziju, a možda je prosto (sado)mazohista koji voli da muči i sebe i publiku. Fotografija je dobra, te stoga i ocena nije najniža moguća, ali ako ste preskočili ovaj film, smatrajte se srećnim.",0,0
"Srpski ožiljci nemaju šta da traže u bioskopu, već među DVD filmovima na rasprodaji po kioscima. Povoda za oštru kritiku ima pun naramak, ali prvo što upada u oči je nesuvisla, otrcana priča istovremeno sastavljena od opštih mesta i naporna za razumevanje. Potraga za smrtonosnom formulom, koju je za potrebe srpske vojske osmislio Goran Obilić (Steve Agnew), te udruživanje njegovih sinova Alexa (V. Rajčić) i Petra (Mark Dacascos, koga su ovdašnji mediji prekrstili u „Da Cascos“) u borbi protiv albanskog kriminalca Dreqa (Madsen) neuverljiva je i puna scenarističkih rupa. Ako se na stranu stave loš engleski srpskog dela glumačke ekipe i problematične produkcione vrednosti, Srpski ožiljci predstavljaju skup bizarnosti koje morate videti da biste u njih poverovali. Posle špice tokom koje su prikazane znamenitosti Beograda sledi scena u kojoj se Alexova devojka Suzana (Jana Milić sa stalnim izrazom konstipacije na licu) sakriva od srpskih pajkana. Zašto? Zato što je muslimanka koja voli pravoslavca. Naime, u Beogradu su, ako niste znali, veze između pripadnika različitih vera tabu i opreza nikad dosta. Posle ovog nebuloznog početka, stvari kreću od lošeg ka gorem... Beograd-Čikago-Kosovo, mesta se smenjuju iz scene u scenu, ali nema osećaja putovanja možda i zato što beogradska Botanička bašta glumi Ameriku, a Šećerana Kosovo. Sergej Trifunović ponovo glumi Albanca - ovoga puta da nevešto zalepljenim „ožiljkom“ na licu, a tu su i urnebesno smešna fotografija Kineskinje Roxanne i Peđa D’Boy kao pometeni biolog i otac S&M nastrojene plavuše od dva metra... Bez kvalitetnog scenarija i pravog usmerenja, američke B legende Madsen i Dacascos su protraćeni. Madsen deluje pripito i odsutno, dok Dacascos, ako ništa drugo, bar pokazuje da je još uvek u sjanoj formi. Scena u kojoj se za novac bori na ulici kao da je preuzeta iz nekog drugog, srećnijeg filma. Šteta što akcenat nije stavljen na Dacascosov lik jer njegov filmski brat, Vladimir Rajčič, nema predospozicije (ni fizikus niti magnetizam) potrebne za uverljivu akcionu zvezdu. Potencijalno zanimljive epizode Claudije Christian i Joea Esteveza ostale su na nivou tezgaroških vinjeta. Brent Huff, lepotan iz 80-ih (možda najpoznatiji po ulozi u Avanturama Gvendoline), ovoga puta je i ispred i iza kamere. Režija je rutinska u najgorem smislu reči, sa svega nekoliko zanimljivih rešenja (montažna sekvenca sa Madsenovim sviranjem na klaviru, na primer) koja nagoveštavaju da je moglo biti bolje. Da sve ne bude tako crno, posebna pohvala ide na račun „cica sa oružjem“, Tijane Plemić i, posebno, Biljane Mišić, koje su bile dva jedina prijatna iznenađenja u čitavom filmu. U godini kada smo dobili dva sjajna filma, Porno bandu i Beogradskog fantoma, Srpski ožiljci mogu biti samo beslovesna, ali zabavna, na trenutke nenamerno urnebesna bizarnost i „grešno zadovoljstvo“ za one koji su odrasli na sirotinjskim američkim akcijašima.",0,0
"Filmovi koji za temu obrađuju određeni sport ili neku ličnost iz te sfere, retko kada se ističu nekom posebnom originalnošću. Mi ovde uglavnom dobijamo dramatične i inspirativne priče o ljudima koji su morali da se suprostave zadrtom svetu i pređu ogromne prepreke kako bi uspeli u onome što je do njihovog velikog podviga bilo smatrano “nemogućim”. Baš kao i u većina ostvaranje ovog žanra, “42″ nudi klasičnu “underdog” priču koja pored toga što prikazuje jednu inspirativnu dramu, obrađuje nesvakidašnjeg subjekta, nudi i jednu lepu lekciju iz istorije i tačno oslikava koliko ljudi zapravo nisu spremni da se menjaju i prihvate nešto novo i drugačije. “42″ je biografski film zasnovan na životu Džekija Robinsona (Jackie Robinson), prvog afroamerikanca koji je nastupio u MLB (profesionalnoj američkoj bejzbol ligi). Priča filma reditelja i scenariste Brajana Helglenda (Brian Helgeland) obrađuje događaje koji su se odvili u periodu između 1945-1947 godine, neposredno posle momenta kada se predsednik i generalni menadžer Bruklin Dodžersa (Brooklyn Dodgers) Brenč Riki (Branch Rickey) odlučio da postupi smelo i integriše tada rasno odvojene bejzbol lige. Riki dovodi prvog “obojenog” igrača i izlaže ga velikom pritisku. Pored toga što su se mnogi protivili da Robinson nastupi za ovako veliki klub, novi igrač Dodžersa je moram da se izbori i sa brojnim rasnim uvredama i pretnjama dok se ljudi napokon nisu “navikli na njega” i shvatili da on nema nameru da napusti sport. Pošto nisam neki strastveni ljubitelj bejzbola i nisam nikada gledao Robinsona kako igra, izuzetno mi je teško da pišem o tome koliko je film dostojan svom subjektu. Ono što smatram ovde velikim problemom jeste što ni posle gledanja “42″ nisam dobio neku dublju sliku kakav je Džeki Robinson kao čovek zapravo bio. Odsustvo drame van terena je prilično veliki problem ovde. Jeste, dobijamo određene momente koji oslikavaju krajnju netrpeljivost, ali to sve nekako deluje usputno. Mi u svega tri-četiri scene zalazimo dublje u to kako se Robinson zapravo osećao u ovoj veštačkoj i nezdravoj okolini, što zaista nije dobro jer je to trebao da bude primarni fokus filma. Naravno, nije baš toliko sve crno, reditelj daje određene pokazatelje kroz čitavo trajanje filma, ali smatram da to radi suviše površinski i blago. Što se tiče “scena na terenu”, one su zaista odlično konstruisane i snimljene. One zaista lepo oslikavaju duh igre i želju protagoniste da se pokaže u što boljem svetlu i pruži što je više moguće svom klubu i saigračima. Čedvik Bosman (Chadwick Boseman) mi se dopao kao Džeki Robinson. Pored toga što vizualno dosta liči na Robinsona, Čedvik zaista deluje kao pravi bejzbol igrač koji je spreman da ostavi poslednji atom snage na terenu. Harison Ford ( Harrison Ford) se baš i nije proslavio kao Brenč Riki. Opet, moram da kažem da ni Rikija nikada u životu nisam gledao, ali nekako imam osećaj da nije bio kao lik iz crtanog filma ili bar ne toliko kako ga je Ford predstavio. Iako dosta površno obrađuje svoju temu i subjekta, istina je da je i pored toga “42″ jedan vrlo lep, lagan i inspirativan film. Ovoj prelepo snimljenoj sportskoj drami dosta nedostaje dubina i ozbiljniji pristup rasnoj netrpeljivosti koji je toliko bio izražen tokom četrdesetih godina prošlog veka. Iako bih voleo da sam više saznao o Džekiju Robinsonu kao čoveku i njegovim unutrašnjim demonima, moram reći da sam sasvim zadovoljan filmom “42″ i apsolutno mi je jasno zašto je osvojim brojne filmadžije širom Amerike.",1,0
"Spora a dostižna pravda u brzom & nedostižnom ritmu. Već pri prvom susretu sa biografijom detroitske grupe Death bilo je jasno da je u pitanju atraktivan materijal za film: tri tamnoputa rođena brata snimila su sedam ubitačnih pesama dve godine pre nego što je punk i zvanično bio rođen. Album ...For the Whole World To See izdala je pre četiri godine etiketa Drag City pošto prvobitno daleke 1975. zbog (tada) škakljivog imena niko nije hteo da im objavi ploču. Susret sa njihovom muzikom potvrdio je i premašio očekivanja od priče koja je kružila od sajta do sajta da je u pitanju “komadić koji nedostaje” između The Who i MC5 s jedne i Ramones sa druge strane. Pank pre panka, čime se dodatno uvećava konfuzija, uzevši u obzir činjenicu da je iste te godine sa prvim singlovima Pere Ubu začet i tzv. post-punk, pa se ti snađi. Bilo kako bilo, taj LP se dosta vrteo od tada. Ni “do” ni “od” objavljivanja, godine mu ništa nisu naudile, naprotiv: slapovi adrenalina zapljuskuju još od prvih taktova Keep on Knockin', transformišući se u frenetični vrtlog do You're Prisoner i provalu gnevnog oblaka u sada već klasičnom broju Politicians in My Eyes. Nema šminke, laži i uobičajenih trikova, svaki sekund je muzički ekvivalent 999 zlata, kao i (gotovo) svaki put kada se Braća dohvate instrumenata. A Band Called Death je dragocen rockumentarac jer izoštrava postojeća saznanja o grupi, daje im preko potreban kontekst, prateći životnu dramu kakvu samo sudbina može da režira. Detaljisanje je obavljeno neosetno, ne vrluda sa koloseka priče, koja i generalno i u pojedinostima često spušta vilicu do poda. Slično se može konstatovati i za frekventnost “celebrity” talking headsa – ima tu i očekivanih, posve prijatnih sagovornika kao što su Mick Collins, Henry Rollins i Vernon Reid, i dobrodošlih iznenađenja tipa Elijah Wood, ali i “otkud ti ovde?” uljeza – rednečke ćuskije masama poznate kao Kid Rock. Kad smo već kod toga, učešće i uloga Bena Blackwella u otkopavanju ovog audio blaga izmamiće osmehe svih prisutnih na nestvarnom koncertu The Dirtbombs u maloj sali SKC 2008, pošto je dotični upravo tamo tada izveo i dalje neopisiv egzorcistički ritual. Portret umetničkog bitisanja u ovom ostvarenju miri oba njegova lica: i “svetlo”, koje karakteriše isprepletanost svakodnevnog i večnog, jasnoća vizije, snaga ubeđenja i radost stvaranja kao posledica, ali i onu “tamniju” stranu, koja se ogleda u nerazumevanju i odbacivanju okoline te masi zatvorenih vrata koja rezultiraju razočarenjem i potonućem u jeftinu utehu alkoholizma. Da sve bude još zanimljivije, storija koja je ispričana u ovom filmu na prilično elegantan način pobija ubuđali stereotip da je elektrifikovana buka a priori oruđe koje se koristi u rezignaciji/klinačkom protestovanju protiv Boga. Nasuprot tome, ona blago, majčinski slavi onostrane, mističke, religiozne niti vrelog rock n' roll zanosa prelomljenog kroz dirljivu porodičnu prizmu razgaljenih neznanih junaka. Alternativna istorija, stvaralački integritet i beskompromisnost nezamenljivi su stubovi rockerske mitologije koja sa životnih margina crpi svoje vitalne sokove. Rock n' roll može biti i sam život, o čemu sasvim solidno svedoči i A Band Called Death, i u tome je i dalje svrha njegovog umirućeg postojanja.",1,1
"Ukoliko vam nije bilo dosta šibanja u šarenim višebojnim kostimima , ukoliko želite da vidite tako neko u kacigi za motor mlati katanama nekog drugog u kacigi za motor na pravom ste mestu. Kada još to poverite reditelju čiji je najgledaniji film dokumentarac o uspešnoj turneji Džastina Bibera i scenaristi koji je do tada pisao samo niskobudžetne serije, film ne može da omane. Iskreno, ne znam puno o franšizi J. I. Joe, a nisam gledao ni prvi film. Takođe se nisam igrao tim akcionim figuricama kada sam bio mali. Tako da šta ja dođavola znam? Ali činjenica da neko napravi film na osnovu figurica mami makar jedan jebeni uzdah neodobravanja. Elitna divizija američke vojske pod imenom J. I. Joe obavlja rutinski zadatak u Pakistanu protiv smotanih Talibana i pošto ih pobiju sve i oduzmu im nuklearne bojeve glave sede i proslavljaju u pustinji sve dok ih neko ne napadne iz vazduha. Tri preživela člana skapiravaju da je napad naručio sam vrh američke komande, te da korupcija seže čak do Bele Kuće. Kako bi spasli svet moraju da pobiju i svoje i njihove, a da pritom svrate na Himalaje. Tu sam krenuo da čitam stare poruke na svom telefonu. Ali na kraju su ovi spasli sve, tako da nema frke. U ovom filmu ćete doživeti nekoliko šokova koji će direktno napasti sva vaša čula. Jedan od njih je i Rza (jedan od predvodnika hip hop grupe Wu-Tang Clan) koji glumi crnog i slepog budističkog vođu/senseia borilačkih veština koji u sred šibanja svojih pulena stoji sa strane i kaže „Hmm.. nije loše“. A slep je! Generalno, na sve strane se vidi podlilaženje gejmerskoj generaciji, što estetski, što samom pričom. I to bi mogao da bude krajnji zaključak. G.I. Joe je igrica koja vam nije dozvoljena da igrate. Samo da gledate.",0,0
"Iako je zaista u svojoj karijeri ređao svakakve naslove, kako različitog kvaliteta, tako i stila, Stiven Soderberg (Steven Soderbergh) je reditelj čija ostvarenja ne propuštam. Kao što sam već bio napisao u kritici za film “Haywire“, Stiven Soderberg je prema mojim standardima izuzetno interesantan reditelj jer obožava da eksperimentiše u svojim filmovima tako što odbacuje razne norme i pravila određenih žanrova koja se smatraju standardnim u modernoj kinematografiji. Ono što sam oduvek voleo kod filmova ovog reditelj jeste to što velika većina njegovih projekata sadrži taj toliko dobro spakovani element iznenađenja, gde nas reditelj tokom velike većine filma navodi da mislimo jedno, samo da bi nam u finalnom činu pokazao šta nam je zaista sve vreme spremao “iza leđa” dok smo mi pratili “trag mrvica”. Iako znatno više volim njegove filmove rađene u nezavisnoj produkciji (kao što su npr. “The Limey“, “Schizopolis“ i ”The Informant”) od onih velikih mejnstrim projekata koji su ga i proslavili, opet ne mogu reći ni da mi se oni nešto posebno ne dopadaju. – “Contagion“, poslednji Soderbergov “veći” film mi je ostao u sasvim lepom sećanju, iako za temu smrtonosni virus. No, da ne dužim više, preći ću na sam film. “Side Effects” je vrlo bitan film jer kako reditelj kaže, ovo mu je “poslednji film koji će imati neku širu bioskopsku distribuciju”. Priča filma “Side Effects” se centira oko mlade žene po imenu Emili Tejlor, koja od momenta kada joj je suprug otišao u zatvor, pati od izuzetno ozbiljnog i teškog oblika depresije. Iako njenog supruga puštaju na slobodu, Emili i dalje ne izlazi iz svoje mračne faze i posle nekoliko vrlo ozbiljnih emotivnih padova, pokušava čak i sebi da oduzme život. Nakon ovoga, Emili odlazi kod doktora Džonatana Benksa, koji uz konsultaciju sa njenim prethodnim psihijatrom, stavlja Emili na eksperimentalnu terapiju. Iako preporučljiv, lek koji doktor prepisuje Emili nije u potpunosti istražen i postoji velika mogućnost da kod pacijenta krenu da se javljaju brojne neželjene i nepredvidive reakcije. Rekavši ovo, Emili u nekom obliku “mesečarenja” ubija svog supruga nožem. Ustavni sud premešta emotivno bolesnog ubicu u mentalnu instituciju i čitavu odgovornost za događaj koji se desio pripisuje lošoj etici i rasuđivanju psihijatra. Doktor Benks odbija da prihvati da je napravio grešku i kreće sam da isrtažuje šta se zapravo sve tu desilo. Što dublje ulazi u priču, doktor Benks nailazi na toliko mračne stvari koje će i ovo malo što mu je ostalo od života dovesti u veliku opasnost. Znam da sada ovo deluje kao da sam previše otkrio u vezi samog filma, ali verujte mi da je ovo oficijalni sinopsis i da sve podakte koje sam ovde naveo možete videti u svim promotivnim klipovima za ovaj projekat. Scenarista Skot Z. Burns, koji je sa Soderbergom radio i na ”Contagion” i ”The Informant” je još jednom maestralno obavio svoj posao i do najsitnijih detalja istražio temu o kojoj piše. Scenario filma “Side Effects” vrlo uverljivo i realno oslikava čitavu proceduru lečenja hronično depresivnog pacijenta. Iako nikada nisam bio na lečnju zbog depresije, verujem da psihijatri pokušavaju istim tehnikama kao i Džonatan Benks da se izbore sa “fazama” i “padovima” svojih pacijenata. Kao što sam i na početku recenzije napisao, Soderberg maestralno zna da postavi element iznenađenja. Okret u filmu je neočekivan i vrlo lepo pripremljen. Reditelj ne srlja sa narativom i daje dosta vremena priči da se postavi kako treba i da se “igrači” prikažu u adekvatnom svetlu. Kada sam rekao da reditelj ne srlja sa narativom, to automatski znači da će se mnogima “Side Effects” činiti kao “sporim” u određenom periodu, ali to će se naglo promeniti kada priča uđe u drugi čin. Jedino što mi se malo nije dopalo jeste to što Soderberg baš sve “karte u rukama” pokazuje i ne ostavlja makar neki element priče da nas drži u mraku i po završetku filma. A moram da dodam da je i zbog velikog dramatičnog okreta završnica malo “bombastija” nego što bi trebala da bude, ali recimo da je  ovo sada već sitničarenje što pišem. Ono što je ovde dodatno interesantno jeste to što svak lik poseduje tajne i skrivene motive tako da je izuzetno teško da provalimo ko je zapravo i koliko kriv to poslednjeg minuta. Kada smo već kod likova, oni su fantastično i vrlo detaljno napisani. Glumačka ekipa je odlično realizovala ono što je dobila na papiru. Runi Mara (Rooney Mara) vrlo dobro nosi film, a i Džad Lo (Jude Law) i Ketrin Zita-Džons (Catherine Zeta-Jones) nisu pružili ništa slabije performanse. “Side Effect” je odličan i nepredvidiv psihološki triler koji me je terao svo vreme da razvijam razna scenarija i pokušavam da provalim šta se zapravo desilo pre nego što je reditelj sam hteo da mi pokaže. Vrlo kvalitetan film! Preporuka svim “filmskim detektivima”.",1,1
"Solidno predviđanje onoga što smo mogli da gledamo Zamislite da imate odličan scenario za zatvorsku seriju od 12 jednosatnih epizoda. Mladi Arapin, osuđen na šest godina, dolazi u francuski zatvor i igrom slučaja postaje „poslužitelj“ lokalnog korzikanskog bosa. Od epizode do epizode pratimo različite sudbine zatvorenika, ali osnov predstavlja odnos Arapina i Korzikanca, nove i stare „garde“. Dok režirate scene u glavi na umu imate The Wire, Deadwood, pored očiglednog serijala Oz. Sve treba da bude surovo, realistički, sa povremenim oniričnim pejzažima. Ideje vam se neprekidno roje, povezujete stare i nove zatvorenike, pletete veze i zaplete, razmišljate kako da događaje iz prve, treće, pete epizode povežete sa onima koji dolaze kasnije... Već zamišljate šta će kritika reći- „smena vladajućih struktura u zatvoru služi kao metafora promena u društvu“, „kontroverzno, snažno, opominjuće!“, „problem sa Muslimanima jeste nešto što će nam jednog dana samo pljusnuti u lice“... I onda posle godinu dana kretanja od nemila do nedraga (govorim o producentima), konačno dobijete zeleno svetlo, ali da snimite dvoiposatni film prema postojećem materijalu. Upravo tako deluje ovogodišnji dobitnik Kanskog „granprija“. Kao šest godina potentnih podzapleta i monstruozno dobro postavljenih odnosa sabijenih u premalo prostora. Filmsku samicu, tako reći. Jacques Audriard (autor hvaljenih Sur mes levres i De battre mon coeur s’est arrete) dao je sve od sebe da ispričana priča bude jasna, da odnosi imaju dovoljno čvornih tačaka da njihov razvoj može da se prati i da bude uverljiv, ali sve vreme postoji taj osećaj da je bilo premalo vremena da uživamo (da se uživimo) u emocije, psihološke profile i drame samih junaka. Tahar Rahim, koji igra mladog Arapina Malika svojski se potrudio da odradi svoj deo posla i na njegovom doprinosu leži „najsočniji“ deo ovog filma. Sve njegove akcije, od novajlije do novog zatvorskog bosa, podjednako su prožete dečačkim strahom i uličnom sposobnošću da sve što treba da nauči uči dvaput brže nego drugi. Ali, delovi koji se bave njegovom dušom, dočarani kroz susrete sa duhom Muslimana koga je morao da ubije odmah po dolasku, nisu dovoljno sofisticirano razrađeni i ostaju samo kao skica za jedan vrlo bitan segment priče i dolazak „profeta“. Isto važi i za druga dva glavna lika, korzikanskog mafijaša Luciana i Malikovog zatvorskog drugara Ryada, obolelog od raka. S jedne strane imamo rasne i religiozne turbulencije, arhetip oca i sina odn. pobeđenog vladara i lukavog naslednika, a sa druge virimo u realnost bivših zatvorenika, normalan život koji stalno ima klipove u točkovima... I kada na kraju i jedan i drugi odnos završe kako smo i očekivali, kosti za arhetip su tu, ali na njima ima premalo mesa. U mane vredne pomena utefterite i povremene telope čijoj logici pojavljivanja nisam ušao u trag, koji u početku deluju kao da segmentiraju delove filma u odnosu na likove koji će biti u fokusu (pa ih najavljuju njihovim imenima), a potom komentarišu očigledno (bez preke potrebe) ili postaju telopi koji označavaju protok vremena. Sve u svemu, deluju kao jedna ideja viška koja baš i nije našla efektnu primenu. Zbog svega toga, Un prophete deluje kao da je opusu zatvorskog filma imao mnogo više da ponudi nego što je dao.",1,1
"Razlog zašto recenzije Final Destination filmova započinjem sa poslednjim je zato što sam ga upravo odgledao u bioskopu. Za one koji nisu do sada gledali ove filmove, savetujem gledanje prva dva. Treći još nisam pogledao, četvrti i nije vredan neke pažnje, a ovaj... E pa čitajte dalje. Ponovo imamo istu priču, neko je video svoju, i smrt ostalih likova, potom je spasao nekolicinu od njih, ali se smrt vraća po njih. Ono što je bila snaga prvog dela filma, to je ova blesava ideja. Drugi deo je imao spektakularne smrti i na tome su bazirali i ostale. Jedino što se razlikovalo bio je način na koji misle da mogu da prevare smrt. Ovaj film sam gledao u 3D tehnici zato što sam pročitao gomilu pohvala kako je to ovde sjajno iskorišteno. Naravno da jeste, ali u jednoj petominutnoj sceni. Ostale i nisu nešto inspirativne. Da li su ovde pomakli u spektakularnosti smrti... ako je retardiranost sinonim spektakularnosti onda definitvno jesu. Mislim, devojka pada sa visine cirka dva metra i sve kosti joj ispadaju. WTF?!?!?!? Ja sa svojih 110kg da padnem sa dva metra, najgore što može da mi se desi je da uganem ili iščašim nogu. Za razlku od prethodnih delova u ovom filmu radnja ne postoji. Sve se svodi na čekanje da se neko na jeziv način preseli na večna lovišta. Da stvar bude još 'bolja', dodali su fine patetične scene. Kao lik mora da ide u Francusku da bi radio pa ga zato devojka ostavlja jer on ide tamo, pa toj budali od momka tek posle sat vremena filma padne na pamet da je pozove da idu zajedno. Takođe ovde je način da se prevari smrt takav da je to zapanjujuće retardirano. Recimo da možeš da se spasiš svega tako što ćeš ubiti prokletu bubašvabu, ali naravno, to nikom ne pada na pamet od naših likova. Gluma je spektakularno jadna, tako da to predstavlja višnjicu na šlagu na torti od ubuđalih i ucrvljalih sastojaka. Jedina dva kvaliteta su ta vizija koju je ovaj glavni degenerik imao i kraj koji će vam se dopasti ako ste gledali prvi deo. Ne bacajte pare na kartu, definitivno nije vredno toga, niti ima dovoljno kvaliteta da bi se nazvalo filmom. Hvala bogu, ovo je poslednji deo u serijalu... nadam se.",0,0
"Njegovi filmovi jesu koktel raznih priča, mnoštvo karaktera koji se preklapaju u jednom trenutku. Ovog puta rešio je da se posveti samo jednom liku, ali sve je nekako ostalo isto, nabacano. Šta postoji u novom receptu: kriminalne grupe sastavljene od Kineza i Senegalaca, nelegalna prodaja, građevinska mafija, gej trijade, korumpirani policajci, desetine mrtvih Azijata na plaži, komuniciranje s mrtvima, prostitucija, narkotici... nažalost, u malim dozama, što čini ovaj film iole podnošljivim za gledanje... Iñárrituov lov na Oscara polako prelazi u legendu: uvek u nominacijama, ali nikako da ga dobije. Posle tri filma koja su postala siguran recept za nominovanje, rešio je da malo promeni sastojke. Njegovi filmovi jesu koktel raznih priča, mnoštvo karaktera koji se preklapaju u jednom trenutku. Ovog puta rešio je da se posveti samo jednom liku, ali sve je nekako ostalo isto, nabacano. Šta postoji u novom receptu: kriminalne grupe sastavljene od Kineza i Senegalaca, nelegalna prodaja, građevinska mafija, gej trijade, korumpirani policajci, desetine mrtvih Azijata na plaži, komuniciranje s mrtvima, prostitucija, narkotici... nažalost, u malim dozama, što čini ovaj film iole podnošljivim za gledanje. Treba preživeti dva i po sata teške drame. Ostatak je fokusiran na Uxbala (Javier Bardem), sitnog kriminalca koji jedva sastavlja kraj s krajem. On je posrednik između Kineza koji prave falsifikovanu robu i Senegalaca koji je valjaju po trgovima. Kada se bolje razmisli, razlika je u nekoliko slova: originali su Made in China, a ovo je Made by Chinese u vašem gradu. Uzima pare i od zapošljavanja ilegalaca na gradilištima, a ako to nije dovoljno, uvek može da iskoristi svoj dar i ode na koju sahranu, popriča s preminulim, prenese pozdrave i uzme smotuljak evra od rodbine. Sve to da bi obezbedio sina i ćerku, pomagao bivšu ženu koja pati od bipolarnog poremećaja, ponekad se kurva i krije da je seksualno iskorišćava njegov brat. Ali, to nije sve: naš junak umire od raka i do sudbonosnog trenutka mora sve da završi, a na onaj svet ne valja otići s dugovima. Uxbal je na neki način antiheroj, svi oko njega su, kao i on sam, na ivici egzistencije. Kvart u Barseloni u kome žive pun je emigranata. Sve se raspada, i da se u nekoliko totala ne vide turističke znamenitosti, grad bi bio neprepoznatljiv. Beda iza Gaudijevih remek-dela je jeziva. Na prvi pogled dobar čovek, ne može mu se zameriti na tome što radi, jer to je jedini način da preživi. Pokušava svima da pomogne, ali to se na kraju uvek završi katastrofom, zato što nije mogao da obuzda svoje afričke prijatelje da ne prodaju drogu s lažnim Gucci tašnama - svi su proterani. Razlog je verovatno bio i to što uvek štrpne malo od para koje je davao policajcima da gledaju u drugom pravcu. Odluka da uštedi na poboljšanju uslova života šačici Kineza rezultiraće njihovim pomorom. Neosporno je da delovi ovog filma izgledaju savršeno. Desetak minuta igranja na temu zagrobnog života pokopalo je ceo Eastwoodov Drugi život. Jurnjava po uskim ulicama podseća na Bornea. Usputno šetanje po žanrovima sprečilo me je da ne izvršim harakiri ispred platna. Najsvetlija tačka jeste Bardem, koji je, za razliku od drugih kandidata, stvarno zaslužio Oscara. Loše odmereni sastojci za ovaj vizuelni koktel učinili su da film Prelepo bude bolno spor, pretenciozan i ono što je trebalo da bude umetnost pretvorilo se u pseudoumetničku budalaštinu.",0,0
"Film o Daniel Johnston sedi na travi, okružen studentarijom i svira im. Unutar dvospratnog domskog kompleksa koje ima oblik ćiriličnog slova 'p' kao jeftini apartmanski kompleksi 'sa bazenom' u američkim filmovima. Lightning Bolt sviraju na istoj travi, zatrpani studentima. Nešto kasnije moraju da prekinu, jer se stanari udaljenih zgrada bune zbog nepodnošljive buke. A buka jeste nepodnošljiva. I neodoljiva. Mislim, čuo sam da LB kolju uživo. Ali sad sam i video! Ali ni blizu kako to rade Battles čijim nastupom na jednom od ATP-a počinje ovaj film. Kakva je to digitalno metalska klanica!!! Neubauten Hardcore! Baš kao i festival (ko ne zna mora da se informiše) i ovaj film o festivalu redefiniše ovu vrstu 'muzičkog dokumentarca'. Pre svega, ne radi se o hronološko-analitičkoj studiji. Nema naratora, nema klasičnih 'hedsa'. All Tomorrow's Parties je kolaž, impresionistički, sačinjen od snimaka koje su napravili 'organizatori, muzičari i sami posetioci' i potom ih ljubazno podelili sa autorima filma. Sve je dakle 'u montaži', u konceptualnom povezivanju arhivskih snimaka sa intervjuima sa duhovnim liderima (?) festivala, poput Patti Smith ili Jerry Garcia, koji su potom povezani sa 'praksom' iz istorije festivala. Sudeći po prikazanom, izgleda da nema lošeg nastupa. Čak i jebeni Seasick Steve sa akustarom zvuči pristojno, dok većina izvođača kolje, kida, lomi, razvaljuje. U poređenju sa nekima od njih, Iggy je samo golišavi starac željan stejdždajvinga. Bokte, tokom nastupa Lightning Bolt bubnjar ima ozbiljan problem da palicom ne opali po glavi sve one koji su se nadvili nad bubnjeve i... lude u ekstazi. A još je ekstatičnije kada se nastupi 'pomere' sa stejdžova u sobe (one domske) u kojima borave muzičari, ispred ili oko njih, u gluvo doba noći. ATP je očigledno 24hourpartypeople tip zabave, pa ko izdrži. I ovaj film, rekao bih, uspeva sve to da dočara.",1,1
"Negde tokom 2007. godine, na sva zvona je obznanjeno da se u Srbiji snima novi američki spektakl i da će, rame uz rame sa holivudskim zvezdama, u njemu zaigrati i naši glumci. I zaista, Josif Tatić, Slobodan Ćustić, Branka Pujić i Ana Sofrenović se mogu videti u filmu – ali samo na sekundu ili dve i, sa izuzetkom „naše Engleskinje“, bez i jedne jedine reči teksta. Na nesreću, zapostavljanje srpskog glumačkog blaga, najmanji je problem ovog filma. Braća Bloom (Brody i Ruffalo) su profesionalni prevaranti koji, uz asistenciju misteriozne Bang Bang (Kikuchi), krstare zemaljskom kuglom u potrazi za uzbuđenjima i žrtvama od kojih će izmamiti novac. Kada na pozornicu stupi ekscentrična bogatašica Penelope (Wiesz), ionako napregnut odnos među braćom se zapetljava, sve do tačke kada je u pletivu teško razaznati šta je istina a šta još jedna prevara. Koristeći se zapletom Žaoke i Prljavih pokvarenih prevaranata, Johnson svoj novi film komplikuje brojnim a potpuno nepotrebnim književnim referencama. Kakve veze imaju Homer i James Joyce sa ovim zamešeteljstvom, ostaje da se utvrdi dodatnom ekspertizom. Umesto Penelope, lik koji tumači Rachel Weisz mogao se zvati i Ana Karenjina – razlika se ne bi osetila. Postmoderni koktel istorijskih i književnih likova korišćen je i ranije sa mnogo više smislenosti (Liga izuzetnih džentlmena, na primer) ali u Braći Blum gubi predmetnost zbog gotovo potpune proizvoljnosti. Citiranje književnih klasika je tu samo da bi se pokazalo koliko je scenarista/režiser načitan i obrazovan. Dok je u svom prvom film, srednjoškolskom trileru Brick, bio nadahnut Lynchovom začudnošću, Jonhson je u Braći Blum zajahao joie de vivre poznijeg Kusturice. Priča koju je smislio Johnson mogla je da popuni kratki metar, ali razvučena na dva sata nije dovoljna da održi pažnju. Alanfordovski humor do izvesne mere oneobičava postavku, što na početku filma uliva određenu nadu, ali kako minuti prolaze, ispraznost je sve očiglednija. Brojni nepotrebni rukavci i ćorsokaci doprinose baroknoj pretrpanosti koja ne uspeva da zakamuflira idejno siromaštvo. Ako se tome dodaju loše napisane replike („Ja sam epileptična fotografkinja“), nerazvijeni likovi (jedino Brody i Weiszova uspevaju da, koliko toliko, udahnu malo živosti) i odsustvo bilo kakvog smera Braća Blum su brodolom koji ne donosi ništa suštinski novo u podžanr avantura o varalicama.",0,0
"Dobio sam nekoliko zahteva da prokomentarišem dodelu Oskara. Znate već moj stav o tome. Ako prosečni Gravity može da bude kandidat za oskara, onda je tu svaka priča suvišna. U svakom slučaju, u narednim danima možete očekivati tekst za 12 Years a Slave. Oskari za MekKonahija i Letoa su sasvim ok. Kad dođem do boljeg snimka Vuka sa Vol Strita biće tekst i za to pa ću komentarisati da li je možda Leo zaslužio oskara više od Metjua ali otom potom. Samo bih poručio Leovim fanovima da ne brinu, pre ili kasnije i on će dobiti oskara. Mislim, Džejmi Foks ima oskara. Zašto bi ta nagrada onda trebala da me fascinira. Možda me čudi zašto The Hunt nije dobio oskara za najbolji strani film ali nisam gledao The Great Beauty tako da ne mogu da kažem da su tu Mikelsen i drugari oštećeni. Elem, da se bacimo na Bedevilled. U centru priče su dve žene, dve prijateljice iz mladosti. Kada je prva žena u pitanju, ona živi u gradu, nezadovoljna je svim i svačim, živi sama, puna je sebe itd. Sve te stvari i nisu nešto bitne ako nju samu posmatramo. Tek kada pogledamo drugu ženu tu vidimo odličan kontrast. Jedna živi u velikom gradu, ima sve žive mogućnosti, samostalna je, živi lagodno. Druga živi na izolovanom ostrvu u užasnim uslovima i trpi neverovatna iživljavanja. Vidi se sa kakvim divljenjem se postavlja prema prijateljici iz grada. Jasno je izraženo divljenje ove jadne žene prema svemu što ona ne može imati. Tu se baš čovek može zamisliti. Kada vidimo da smo nekad nezadovoljni zbog najobičnijih gluposti a zapravo imamo gomilu stvari koje uzimamo zdravo za gotovo, gomilu stvari koje su drugima san. To je neka mala društvena kritika. Ono što nikako ne treba glubiti iz vida je da je ova žena iz grada zapravo ideal ovoj jadnici. Čak je tako i treba posmatrati kroz ceo film. Prema svom idealu se uvek postavljamo blagonaklono, uvek ga štitimo od svega lošeg, lako se odričemo od raznih stvari kako bi ostvarili taj svoj ideal. Ideal ove jadnice su svakako bezbrižnost, mir i čistoća. Vidimo na početku filma da je ova žena koja živi u gradu svedočila napadu na neku devojku i da nije želela da potvrdi u svedočenju da su nasilnici zapravo krivi. E to je jadna i gadna osobina. Lako nam je svima osuditi tako nešto ali u većini slučajeva se i sami postavljamo tako. To radimo zbog svoje sigurnosti i bezbednosti. Uvek postoji taj strah za sopstvene vrednosti i taj strah neretko pređe u kukavičluk i egoizam. Ljudi skoro uvek osuđuju ali su u principu nedovoljno uključeni u sve jer se to dešava tamo nekom koga ne poznaju. Zbog svega toga, lako se to prepusti zaboravu. Ne osuđujem nikog ko je takav ali se postavlja pitanje šta ako se to desi nekom njegovom. Ako je neko njegov u gadnom problemu i niko mu ne pruži ruku niti pomoć. Ovde to jeste snažna crta žene iz grada ali mislim da su malo preterali sa tim. Ovoliko puta ne hteti pomoći, previše je. Previše je čak i takvih situacija u koje ona dolazi. Sama ova postavka je bila odlična podloga za kreiranje priče oko veze između ove dve žene. Najbolje drugarice iz mladosti, potpuno različite situacije, potpuno različiti karakteri, užasavajuće okolnosti itd. Očekivao sam mnogo više od ovoga. Hemija između ove dve žene ni ne postoji. Građanka je tu kao neki ideal ove jadnice. Ne samo da predstavlja ideal, ona može biti spasenje. Tu su morali mnogo bolje da se potrude. Finale filma bi onda imalo potpun efekat. Zamislite onda naboj između dve žene gde jedna prestavlja ideal ili spas ovoj drugoj. Mogućnosti su ogromne. Na žalost, iskorišćene su užasno loše. Kada je zlostavljanje u pitanju, nepažljiv gledalac bi rekao da je ovo preseravanje i preterivanje. Ooo ne braćo i sestre. Ovo je genijalna kritika društva. Verujem da svako od vas poznaje situaciju gde porodica juri muško dete. Sećam se razočaranja jednog od mojih rođaka kada je dobio treću devojčicu. Jednom prilikom sam razgovarao sa prijateljicom. U jendom momentu je prekinula razgovor da namesti jastuk bratu koji je ležao i gledao neku od onih sranjpunica, Esmeraldu ili neko slično govno. U tom momentu sam osetio veliki bes. Užasno me iritira taj pojam gazdinog sina. Takvu situaciju imamo ovde. Babe, tetke, majke i njihove idiote od ljubimaca. Ovde vidimo neverovatna mentalna i fizička iživljavanja nad jadnom ženom. Sve tetke i babe njenog supruga to podržavaju nazivajući je smećem i raznim pogrdnim imenima. E tu me je film kupio. Ova društvena kritika je užasno upečatljiva. Nije to planski pravljeno da vas nervira ali ovakvi idioti će vas nervirati zato što poznajete slične, zato što su naša svakodnevica. Ako uzmemo Blic kao naše najčitanije novine. Njihovi 'novinari' obožavaju kada dođe do takvih društvenih užasa. Odmah krenu bombastični naslovi zakićeni tragičnim detaljima. Malo malo pa nam dođe takva vest i onda se snebivamo kada čujemo da su žene silovane i prebijane, da su mala deca seksualno zlostavljana, da je čovek pobio gomilu ljudi itd. Kad neko tako pukne pa uradi nešto užasno, obično bude da niko nije očekivao. Bio je dobar čova koga su poštovali. Ne liči li vam to na priču iz ovog filma koju vam opisujem. Retko koji film ima onu stvar da nam dostavi kritiku tako nečega. Srpski Film jednim delom to radi maestralno. Obično od tih tragedija dobijemo patetične bljuzgice od filmova. Retko koji film je dovoljno društveno kritičan i pametno napravljen. Lakše je opredeliti se za bajčicu od Blind Side 'jao jadan momak nikada nije imao svoj krevet pa mu sad ovi dobri ljudi pomažu. Hajde da se sada isplačemo jedno pola sata' nego naći poentu u svemu tome i uraditi nešto što kritikuje prokleti sistem koji dovodi dotle da ljudi nemaju osnovne uslove za život. Ako već kao novinar dostavljaš neke brutalne detalje, prenesi kako je bilo, ne trudi se da kitiš tekst tako da me šokiraš. Zato u odsustvu ovakvih šokova i dolazimo do naslova tipa 'Otišao je u klonju i nećete verovati - video je nešto neverovatno'. Zbog tih gluposti i nepostojanja novinara, Blic je na mojim računarima zauvek blokiran. Generalni problem je što su sve ove stvari vidljive, svi svedočimo njima ali se ne čini mnogo da se one isprave. To nam je ušlo u kulturu. Katastrofalno je što se to prenosi na decu. Deca nisu svesna šta je sve ispred njih ako im mi to ne predočimo, ako im ne dozvolimo da istraže svoje granice. Ovde vidimo užas gde devojčici sva ta zlostavljanja i sva mučenja njene majke deluju uobičajeno. Klinka ne zna za bolje i ona voli takvog oca zato što njoj otac nije učinio ništa nažao. Tu se film malo pogubio. Prvo, igrali su se sa opasnom temom a to je zapravo način na koji taj otac nju voli. Kao da tu nisu imali dovoljno hrabrosti da kažu ono što su hteli pa su ostavili mogućnost. Drugo,ako devojčica ne zna za drugačiju situaciju, nekako naprasno u jendom momentu shvata kroz kakvu patnju njena majka prolazi. E taj moralni obrt i to shvatanje kod klinke mi je došlo ni iz čega. U svakom slučaju ovakvi užasi od dece prave neostvarene i tragične ličnosti. Kako je ovo kritika dekadentnog društva, jasno se vidi netrpeljivost prema svemu što je drugačije. Jasna je odbojnost koju pokazuju prema ženi koja dolazi iz grada. Mada moram da priznam, ni meni nije bila naročito simpatičnija od ovih monstruma. No, da se vratim temi. Ljudi mrze sve ono što su drugi postigli a oni nisu mogli. Ljudi mrze tuđi uspeh. Užasnuo sam se kada sam čuo da je devojčici zabranjeno da uči. Ako uči, saznaće više, želeće da ode i izrašće iz ovog trenutnog sranja. E tu smo. Svako od nas se nalazio nekada u lošoj poziciji. Nebitno šta je ta pozicija bila i da li smo sami činili loše stvari ili su se one dešavale nama. U svakom slučaju smo svesni lošeg stanja u kom smo bili. Ako smo se izvukli iz njega, gajimo netrpeljivost prema njemu. E sada, zamislite ženu koja je uspela da se izvuče iz ove propasti. Neće li ona gajiti mržnju prema takvoj situaciji. Ne da će gajiti mržnju, preziraće i pomisao na probleme u kojim je bila. E tu se vidi da li je čovek dobročinitelj ili ne. Ako je bio svestan svog užasa a pomogne drugima da izađu iz njega, onda je svakako reč o jakoj i velikoj ličnosti. Ako je neko ko pak ne želi da pokaže put kako pobeći odatle, onda on zapravo nikada nije u potpunosti ni pobegao. Onda mržnju pokazuje prema nečemu što je bio, što delom jeste i što ga je obeležilo. Da se sada vratimo na one tetke i babe koje pokazuju mržnju prema ženi svog ljubimca i koje opravdavaju iživljavanje na jadnoj ženi. Velika je verovatnoća da su bile i same na toj strani. Sada je došlo vreme da one drže bič. Problem je što njihov udarac neće biti osvetnički, neće pomoći nekom da izađe iz tog problema i neće peći one koji nanose nepravdu. One će želeti da neko pati više od njih. To je onda dovoljan pokazatelj njihove ličnosti. Sve ovo što opisah su nekih prve dve trećine filma. Sve to deluje možda usporeno ali je i te kako efektno i efikasno. Problem nastaje kasnije u scenama na koje će mlađa horor publika prilično balaviti. Možda se neka osveta i očekivala ali ovo ludilo je za mene previše. Prvo, došlo je ni iz čega. Kontao sam da će jedna tragedija ranije pokrenuti nešto u ovoj jadnoj ženi međutim film se lagano nastavlja i tek kasnije njoj nadolazi neko osvetničko ludilo. I tu vidimo strašne gomile preseravanja. Ok, nije to loše počelo ali ono što je usledilo je teška besmislica. Ako se već preterivanje servira bolje je da su ga usmerili prema najvećim zlotvorima. Ovde imamo onda antiklimaks a to svakako nismo želeli. U finalu dominira baš jadna egzekucija i tu me je ovaj film ohladio. Kao da su ceo film čekali da naprave gomilu preterivanja i besmislica i to ludilo oslobodili na kraju. Bez obzira na ova preterivanja, Bedevilled je dobar film. Sadrži opaku društvenu kritiku, dostavlja mučne scene koje predstavljaju baš niske udarce, dostavlja odličnu glumu i nešto o čemu može da se razmišlja. Da je film finiširao onako kako je izgledao većim delom, bi bi ovo masterpis.",1,1
"Ovaj projekat je upadao u neverovatne probleme zbog svog kontenta koji je referenciran u drugom delu naslova. Išlo je toliko duboko da je reditelj Kevin Smit (Kevin Smith) morao sa sopstvenog sajta da skida trejler, i da je do kraja jedva uspeo da se izbori za sopstveni poster, postojeći par verzija: krupni kadar dvoje glavnih aktera i čiča-gliše, dok kasnije nije raširen široj publici. Čitava ova zbrka oko jedne romatične komedije koja najeksplicitnije što poseduje jeste oštar jezik i par kadrova zadnjice. Ovaj film, iako nije ništa revolucionarno, spada u klasične Kevin Smit filmove, gde se provlači oštar jezik, uvredljivi humor sa romantičnim i sentimentalnim momentima. Film je generalno centriran na dubini emocija, i prihvatanju sebe i okoline za ono što ustvari jesu. Ono što je nadovezano ovde jesu niz komičnih situacija i surovih gegova, koje znatno čine ovu romantičnu priču zanimljivijom i smešnijom. Čitava radnja se vrti oko momka i devojke, koji su cimeri i dobri prijatelji od srednje škole. Njihovo finansijko stanje je mizerno i ne mogu na kraj da izađu sa računima. Očajni par odlazi na proslavu 10 godina svoje srednjoškolske klase, upoznaju lika koji je akter u filmovima za odrasle, i, shvativši koji se novac u takvoj idustriji vrti, odlučuju se da sami naprave projekat, okupivši vrlo čudnu ekipu, sastavljenu od prijatelja i ambicioznih amatera. Naravno, sve sa ciljem ostvarenja uz najminimalniji mogući budžet, koji često ne biva dovoljan. Iako su dijalozi puni psovki i prilično oštrog prepucavanja, humor i prizori koji se provlače kroz film nisu degutantni i prenasilni, odlično se uklapaju u priču i sigurno će publiku jako nasmejati. Film je sastavljen od odličnih komičnih glumaca, par Smitovih standardnih plus par akterki odraslog žanra. Ekipa predvođena Setom Rogenom (Seth Rogen) i Elizabetom Benks (Elizabeth Banks) fantastično odrađuje svoj posao, poseduje odličnu hemiju, posebno glavni duo. Iako smatram da film nije ni u jednom momentu degutantan, određena doza vulgarnosti svakako postoji, ipak je ovo film koji u svom naslovu sadrži frazu “Make a Porno”, stvarno je teško za očekivati da neće biti nikavih vulgarnih reči i nešto golotinje. Ništa posebno šokantno, niti transparetno, ali provlači se. “Zack and Miri Make a Porno” je svakako romatična priča o prijateljstvu i ljubavi, ispričana na jedan komičan i drugačiji način. Čisto sumnjam da će ikome biti odbojan zbog svog naslova.",1,1
"Kao što tvitah pre neku noć- Ja bih samo Dragojeviću davao pare da snima filmove Znam da je to nekima teško za poverovati, ali zaista mi nije želja da na MMG na silu isterujem suprotna mišljenja od onih koja dominiraju elitnim tržištem (istih). Film Krugovi želeo sam da pogledam i pre nego što su se pojavile hvalospevne kritike, Sundance učešće i sve što je potom usledilo. (Ali) kao mnogo puta do sada termini i lokacije bioskopskih projekcija nisu baš išle na ruku mojim lepim, roditeljskim namerama, te moj sud o ovom filmu stiže praktično sa njegovom (skorašnjom?) DVD premijerom. Nadam se da će se sve što će ovde biti izrečeno pripisati samo i isključivo mom sudo o filmu, a da iz toga niko neće nepotrebno iščitavati moje eventualne sudove o ratu u Bosni (koji jeste centralna okosnica ovog filma) ili bilo kakve druge (političke) stavove. Drugim rečima, nadam se da ćete me razumeti kada kažem da ovom filmu fali jednino 'silovana Muslimanka' da štiklira sve klišee 'angažovanog' 'festivalskog' 'filma'. To što je ovaj film snimljen prema istinitom događaju mene ne sprečava da ovom prilikom izrazim iskreno divljenje prema činu srpskog (para?)vojnika, odnosno gnušanje prema njemu prethodećim i potonjim činovima njegovih saboraca, ali i da pomislim kako ovo sigurno nije film kakav je taj čin zaslužio. Ako ne želite da vam spojlerišem, preskočite par sledećih rečenica. Vuk Kostić igra vojnika Marka koji s fronta dolazi u Trebinje na kratko odsustvo. Dok sedi u kafani sa svojim drugarem Nebojšom (Nebojša Glogovac) (ovom prilikom preskočiću kritičkije zadržavanje na 'redovnom' momentu 'igranja basketa' u srpskom post-Dejtonovskom filmu) Marko vidi da tri srpska vojnika sve brutalnije maltretiraju muslimanskog radnika iz kioska, Harisa. On prilazi i pokušava da na miran način prekine nasilje. Dok svi ostali oko njega stoje. I gledaju. Tu u malom imate Srdanovu metaforu za 'rat u Bosni' i u tom trenutku scena se prekida, a film nastavlja sa prikazivanjem događaja dvanaest godina kasnije. Kako se 'u budućnosti' ne pojavljuje Marko, lako je pogoditi šta se sa njim desilo. I dok se ja nadam da nam to ni neće biti prikazano, jer u tom 'znanom neznanju' se krije još bolja metafora 'rata u Bosni' (bez obzira na nacionalnost žrtve), Srdanu je, iz nekog razloga, bitno da nam to pokaže i on na kraju filma, zapravo, reprizira 'nemile događaje', samo na drugoj žrtvi. Neko bi u tome mogao da prepozna nevešt pokušaj 'izjednačavanja' svih žrtava u ratu u Bosni, ali taj teren nije moj za diskusiju. Ako je film, kao što rekoh, baziran na istinitom događaju, i ako se taj istiniti događaj odnosi samo na herojski čin vojnika Marka, onda je sve ostalo neverovatna, hladna, kalkulativna i providna konstrukcija koja računa sa očekivanjima festivalskih selektora i sve nižim očekivanjima prosečne festivalske publike. Događaj je, inače, objašnjen i reinterpretiran kroz metaforu Markovog oca da i 'kamen kad baciš u vodu on pravi krugove', pa tako i žrtva njegovog sina mora nečemu da služi ili ostavi neki trag. Film je, rekao bih, o tim tragovima. Pardon, krugovima. Onog trenutka kada upoznamo sve junake filma- Markovu devojku, Markovog oca, Nebojšu, sina jednog od tri zločinca, zatim jednog od zločinaca i Harisa- jasno je kako će ići konstruktivna mehanika- žrtva će morati da dokaže da je bila vredna žrtvovanja, zločinac će morati da bude kažnjen spoznajom svoje krivice, a žrtva će morati da se izdigne iznad svog bola i pokaže da ima snage za oproštaj. I nijedan od ovih mehanizama, koji je ustrojio tooooliko filmova, nije nam nepoznat i neočekivan. Neprijatna je i predvidljiva samo Golubovićeva matematička egzekucija. Ne znam da li je iko očekivao da Markov otac na kraju neće postati 'očinska figura' sinu pokojnog ubice svog sina, ali kada u jednoj od poslednjih scena on i verbalizuje to 'usvajanje' na prigušenu radost 'novog sina', to je u isto vreme i nepotrebno i nepodnošljivo. Isto važi i za neizvesnost lažne moralne dileme da li će lekar Nebojša operisati, i to uspešno, jednog od Markovih ubica, nakon što ovaj jedva preživi saobraćajnu nesreću. Goluboviću u egzekuciji ove priče možemo da zahvalimo samo što nije dopustio da Glogovac još jedan sudar sa nemilom realnošću preživi u društvu sa pivom sponzora filma. Najdalje se u trasiranju pomenutih klišea otišlo sa Harisom, koji u belom svetu (Nemačkoj) pomaže Markovoj devojci da sa sinom pobegne od muža (kriminalnca? psihopate? ratnog zločinca?) koji želi da joj 'otme dete'. Haris, iako nema gde nego da pomogne, u isto vreme jeste čestit i dobar čovek koji pomaže (i) drugima i time zapravo dokazuje da je Markova žrtva imala smisla. Ali u Harisu nema pravog, ljudskog loma, iako su njegova porodica i njegova deca direktno ugroženi njegovom odlukom. Nemoguće je da u tako kompleksnm sklopu stvari Haris završi samo kao pošteni 'vraćač duga'. U sve tri postavke, imate banalni momenat 'ribildovanja vere' u ljude, život... (vi dopišite) kroz tri nova žrtvovanja. Zločincev sin 'žrtvuje se' da pridobije poverenje i naklonost Markovog oca. A sve je to ilustrovano kroz simbolično zidanje crkve koju na nekom brdu iznad Trebinja ovaj podiže Marku, valjda kao jedini mogući oblik sećanja na srpskog, pravoslavnog vojnika koji jedan otac može da da. Nebojša žrtvuje svoj ponos, čast i pravo na osvetu pristajanjem da da sve od stručnog sebe da spase zločinca. I za to biva nagrađen spoznajom da je čitav taj čin zapravo poslužio da on shvati da kada je trebalo on ništa nije učinio da spase Marka. A Golubović nije ni pokušao da objasni odnos između Nebojše i Markovog oca koji bi morao biti makar hladan, jer, realno, Nebojša je bio jedini koji je mogao da pomogne Marku, i od koga se tako nešto moglo očekivati. Konačno, Haris dovodi u opasnost svoju porodicu i sebe stajući na put gnevnom i opasnom mužu. Neko bi, opet, iz njegovog ponovnog završavanja pod srpskom cokulom mogao iščitati i mnogo više, ako hoće. Sve te linije priče i poente koje prave deluju previše edukativno, a premalo proizlaze iz ljudskih mana i slabosti koje su ih tu dovele. Previše mehanički i previše 'očekivano' one od 'običnih ljudi' prave 'male heroje' koji bi trebalo da nam posluže kao uzori. U nekoj varijanti, svaka od ovih priča trebalo bi da bude dva sata dug film da bi na najbolji način sprovela svoju nameru. Ovako, put je previše kratak i svi prikazani potezi u funkciji su namere koja treba da se izrekne, a ne filmskog tkiva koje nezavisno pulsira životom u tim segmentima. Ako ste gledali Inarrituov Babel tamo imate manje-više sličnu priču, nešto elokventnije izvedenu, ali sa istom usiljenom poentom. Ne sporim da neko možda voli da sve bude tako. Baš kao što poslednja scena filma, flešbek na to šta se desilo Marku, Goluboviću služi samo da fundira svoju konstrukciju jednom 'raskošnom' metaforom rata u Bosni- malo učesnika, mnogo posmatrača, umesto da nas prepusti sopstvenim 'naslućivanjima', sa znatno boljim filmskim efektom. Tako i sve ostalo pre toga služi samo kao ilustracija šta bi sad mi morali iskreno i odgovorno da uradimo na bazi prethodno 'dogovorenih predstava' o stvarima koje su se desile. A najbitnija stvar u ovom filmu jeste zašto su zločinci počinili zločin. A preko nje se samo prešlo, čak i u priči o suđenju koje je trebalo da donese pravdu. Jer, ako su srpski vojnici brutalno pretukli svog saborca samo zato što im se moglo to nije isto kao ako su to učinili zato što je jedan od njih psihopata, a ostali poslušnici. A u nekoj trećoj varijanti tek ne bi bilo isto da je neki od njih od ranije imao neki 'bif' sa Markom ili kakvu recentnu 'nepravdu' u privatnom životu... Ja ne mogu da prihvatim da se zločin 'jednostavno samo desio' i da je to polazna osnova za sve ostalo. Jer upravo zato i sve ostalo tako i izgleda- kao niz dramskih situacija koje samo treba da iznesu određene edukativne poruke. Mislim i da neki od glavnih glumaca nisu naročito mnogo postigli. Berček koji igra Markovog oca predvidljivo je namršten i ne baš obuzet namerom da autentično dočara svog junaka, Glogovac, kao što rekoh, radi isto što i pre samo bez pivske flaše u ruci (obrij se, kralju!), dok možda najbolja (mlada?) srpska glumica, Hristina Popović, svoj deo posla iz sveg srca odrađuje kroz besmisleni niz scena u kojima se od nje tražilo samo da rida i jeca. S druge strane mislim da su Leon Lucev (Haris) i Nikola Rakočević (sin zločinca) potrudili da svojim likovima podare malo 'živosti' van njihove puke definisanosti odnosom prema žrtvi odnosno zločinu. Nakon tri filma kojima je 'podobno' polemisao sa modernom srpskom istorijom i/ili njenom realnošću trudeći se, možda i neplanirano, da udovolji festivalskim starkeljama i NGO fondovima koji, dok god mogu, finansiraju sve što će održati permanentni status quo, čini mi se da bi Srdan Golubović postigao i lični i umetnički brejktru ako bi se prihvatio nečega što neće (šatro) provocirati publiku, već narečene kešodavce. Krugovi zbog toga ostaju podoban festivalski film koji će svoju publiku zamisliti nad svojom (anti-)ratnom teskobom, ali bojim se da iz formulaičnosti tog odnosa neće proizaći ništa više od tek primetnog, odobravajućeg klimanja glavom. Ljudi koji će u toj postavci imati 'problem' sa ovim filmom i koje bi on možda trebalo da opasulji imaće ga sa njim i pre gledanja. I verovatno ga neće ni gledati. Ja sam imao nakon.",0,0
"Siguran sam da ste gledali mnogo filmova gde se neko sa dna penje na sam vrh lestvice u mafiji. Kao najbolji primer imamo čuveni Scarface sa Al Paćinom. Nekom je palo na pamet da napravi sličnu stvar samo je promenio uslove. Mladić od 19 godina dolazi u zatvor. Zna se zašto je zatvoren ali se ne zna da li je to uradio. S obzirom na njegove godine on postaje laka meta. Mafija mu daje zadatak da ubije čoveka u ćeliji do njega kako bi imao njihovu zaštitu. Same pripreme i ubistvo su zaista jezivi. Sjajno je prikazana psiha mladića koji mora da oduzme život da bi spasao svoj. Takođe sjajno je prikazan taj njegov put sa dna do vrha. Veliki kvalitet filma je to što mi deluje prilično ljudski i veoma realno. Nema nekih spektakularnih događaja kao npr. u pomenutom Scarface-u gde se Montana sukobi sa mafijaškom vojskom na kraju. Ovde je sve stvar organizacije i ljudi u njima. Naravno uz sve to imamo i ljudsku priču i to ne samo o ovom mladiću već je posvećena pažnja svim bitnim likovima. Odnos između glavnog lika u mafiji i mladića je sjajan i realan. Nemamo ono klasično Holivudsko sranje gde šef mafije brzo stekne više poverenja u nekog novajliju nego što ima u dugogodišnje prijatelje. Ovde je u prvom planu, kako je Aleksandar Tišma rekao, Upotreba Čoveka. Radnja se razvija brzo ali to se možda ljudima neće učiniti takvim jer film nije naročito dinamičan. Do sada se ne sećam da sam ikog od ovih glumaca gledao negde ali oni su odlično odradili svoj posao. Film je pored brojnih drugih nagrada osvojio i Zlatnu Palmu i to dovoljno govori o tome koliko je kvalitetan.",1,1
"Toliko pojednostavljeno tumačenje 'Amerike danas' da se na kraju filma osećate glupljim, nego pametnijim zato što ste upoznati sa njim Andrew Dominika znate po filmu The Assassination of Jesse James by the Coward Robert Ford koji nije bio ništa manje pretenciozan od svog naslova. Zajedno sa svojim 'omiljenim glumcem', Bradom Pittom, Dominik nastavlja sa svojom, nazovimo to, intelektualnom rekonstrukcijom žanra i ovaj put ono što bi kod Tarantina ili Ritchieja bila crna komedija u krimi miljeu pretvara u prepucanog Cassavetesa iz koga politička misao curi kao iz Huffington Post bureka. Priča je toliko banalna da je pitanje da li bi i braća Cohen uspela nešto da naprave od nje. Jedan tip, Squirel (Vincent Curatola), angažuje dva luzera da opljačkaju ilegalnu kockarnicu koju drži Markie Trattman (Ray Liotta). Fora je da je Markie već opljačkao istu, ali to niko nije uspeo da dokaže. Ako neko sad opljačka kockarnicu izvesno je da će ovaj put svi biti sigurni da je on to uradio (i prošli i ovaj put). Na poslu 'dolaženja do istine' i kažnjavanja krivaca angažovan je Jackie (Brad Pitt) koji u pomoć poziva svog prijatelja Mickeya (James Gandolfini). Najvažnije od svega je da se događaji odvijaju pred sam izbor Baracka Obame za predsednika, pa smo svuda gde je to moguće (of, radio, TV) zasuti McCainovim i Obaminim izjavama, kao i propratnom pričom o sunovratu američke ekonomije. Ono što zapravo gledamo jeste kako se sva ta 'američka realnost' prenela na jedan, nezanemarljiv, sektor njegovog društva. Iako nije eksplicitno napomenuto sve izgleda kao neki Detroit. Ulice su puste, kuće ruinirane ili napuštene, glavni akteri su prljavi, tek izašli iz zatvora ili navučeni na heroin. Zlodelo koje su počinili sankcionisano je kao da je postupak pokrenut preko nekakvog sindikata i Jackie i njegov pretpostavljeni (Richard Jenkins) dobar deo vremena provode dogovarajući posao kao da se radi o nekom šljakerskom poslu na gradilištu. Stanje u zemlji svakako se odrazilo i na najtvrđe među nama, pa tako nekadašnji top ubica, Mickey, danas nema snage da se izbori sa 'životnim problemima' i prepušta se alkoholu i prostitutkama, nesposoban da obavi posao kako treba. Ovu sumornu, masnu, kišnu sliku stvarnosti Dominik tek povremeno razmrdava realističkim scenama fizičkih obračuna koje manjkaju prepoznatljivim nasilničkim glamurom i pre deluju kao beleške slučajno zatečenog mobilnog telefona, dok sama ubistva kroz supersloumoušne usporava tako da osetimo kako život ističe kap po kap iz ucmekanih. Jackie, kao jedini preduzetni tip među svima njima, jeste surovi model pravog ostvarivača američkog sna, i za sve one koji nisu pohvatali Dominikovu sprdajuću parabolu sa stanjem u Americi, na kraju sumira stvari (this is America, you're on your own) i poentira sa- now, give me my money. Mislim da je teza o vesternizaciji Amerike na nivo Divljeg zapada, samo sa korporacijama kao novim lošim momcima, i tome adekvatnom suprostavljanju (na 'radničkom', mikro nivou) data bez mnogo brige za detalje i previše samouverena da je pametna i u pravu do te mere da gledalac ni ne mora da odgleda film jednom kada se složi ili ne složi sa istom. Da li je Jesse James bio krimos ili Robin Hood, da li je Jackie samo obični američki preduzetnik koji traži ono što je pošteno zaradio, to su pitanja na koja Dominik traži odgovora. U oba slučaja ja sam sasvim nezainteresovan.",0,0
"'Filmovi za fanove' - filmovi prvenstveno namenjeni za obožavatelje serije, a potom i za sve ostale - postoje već decenijama, ali nijedan nije tako otvoreno odbacio opštu filmsku publiku kao Sex and the City 2. Malo je sumnje da će fanovi TV i filmske franšize obožavati ono što im je servirano, ali teško je zamisliti da bi bilo ko se ne identifikuje kao fan Sex and the City-ja rekao da je ovaj prvi nastavak podnošljiv. Nema zapleta, za dovitljivost i inteligenciju je ostavljeno malo prostora, i traje za 50 procenata duže nego što je to razumom opravdano. Sex and the City 2 je loša sapunica, a svaki put kada se film približi nekoj ozbiljnijoj temi - kao što je realnost braka nasuprot idealizovanim koncepcijama - brzo se povlači, izvinjavajući se pritom što je dozvolio sebi malo ozbiljnosti. Fanovi će uroniti u ovu kanalizaciju materijalističkog ekscesa jer cene svaku šansu da provedu vreme sa svojim omiljenim likovima. Svi ostali će buljiti u ekran u stanju izuzetne dosade dok im se mozak od silne tuposti ne ugasi. Najgroteskniji aspekat ovog filma ostaju centralne junakinje, pri čemu su sve četiri (u različitom stepenu) opsednute zamkama bogatstva. One postoje da bi trošile. To je cirkus gde preovladavaju materijalizam, narcizam i moć. Ovi ljudi su toliko opsednuti sobom da ih je nemoguće voleti osim ukoliko niste izgradili mišljenje o njima tokom televizijskih dana. Filmska ekipa ne samo da ih simpatiše, nego i naglašava njihovu pohlepu i opsesiju za stvarima. Sex and the City 2 je preplavljen brendiranim proizvodima (visoke klase, naravno) i valja se u kulturološkom brlogu do te mere da će se neki uvrediti. (Sličan problem je postojao i u Confessions of a Shopaholic.) Koji drugi film troši više od pet minuta za turneju po ekskluzivnom hotelu? Argument fana bi bio da je to fantazija, ali nije svaka fantazija zdrava, a prihvatljiv argument bi bio da Sex and the City 2 prelazi granicu. Film počinje tako što nam predstavlja četvorku Sex and the City dve godine posle dešavanja iz prethodnog filma. Ništa se nije značajno promenilo - ništa se i ne menja u njihovim hermetički zatvorenim mehurićima. Carrie (Sarah Jessica Parker) shvata da je brak sa Zverkom (Chris North) manje srećan nego što je očekivala. On bi radije odmarao kući na kauču i gledao TV ili čitao novine dok bi se ona radije oblačila u haljine dizajnirane za žene koje su bar deset godina mlađe i farbala grad u crveno. A kada čuje njegov predlog da provedu dva dana u nedelji jedno bez drugog (kako bi onih pet dana bilo podnošljivo), Carrie je očajna. Samantha (Kim Catrall), sada dobrano u svojim 50-tim godinama dok se ponaša kao da joj je 30, nastavlja da živi punim plućima slobodne žene, dok se nalazi na hormonskoj terapiji kako bi 'ućutkala' nepoželjne simptome menopauze. Charlotte (Kristin Davis) shvata da se roditeljstvo nad dvoje dece - od kojih jedno ne prestaje da plače - graniči sa nemogućim. Situacija postaje gora kada primeti da njen muž (Evan Handler) posvećuje nepristojno mnogo pažnje privlačnoj dadilji (Alice Eve) koja nikad ne nosi grudnjak. Konačno, Miranda (Cynthia Nixon) daje ostavku na poziciji uspešnog advokata kada njen novi partner počinje da je vređa. Posle motanja po Njujork Sitiju tokom prve polovine filma, kvartet odlazi na jednonedeljni odmor u Abu Dabi, gde se akcija nastavlja istim sporim tempom. Neverovatno je kako jedan film koji traje ovako dugo uspeva da postigne tako malo. Sex and the City 2 bi mogao da se opiše i kao modni pornić - tu su beskrajne slike hailjna, cipela, nakita i tako dalje. Ima momenata kada se kamere reditelja Michaela Patricka Kinga više zadržavaju na garderobi i nakitu nego na glumcima, jasno stavljajući do znanja (kao da je nekad i bilo sumnje) koje su njegove sklonosti. Dovoljno sam bio izložen HBO seriji da prepoznam da je kvalitet TV programa počivao na divtljivosti i svežini. Uz ograničenje od 30 minuta, scenarija su bila sveža i zabavna. Bez svih vremenskih ograničenja, Sex and the City 2 se pretvorio u izgubljeno lutanje. Tužno je priznati da je najenergičnija scena u filmu kada Carrie, Samantha, Miranda i Charlotte na karaokama pevaju 'I Am Woman'. Prvi Sex and the City film se graničio sa gledljivošću. Postojala je neka naracija, likovi se nisu ponašali toliko za prekor, a humor nije bio tako usiljen. Sex and the City 2 je uzeo sve one mane iz svog prethodnika i udvostručio ih. U mnogim filmskim serijama, drugi film je najbolji; ako je to slučaj sa ovim, plašim se da pomislim šta je sledeće. Stigavši do zaključka, nije teško reći ko bi trebalo da pogleda Sex and the City 2. Osobe koje su duboko naklonjene junakinjama i/ili kulturi koju predstavljaju naći će nešto što će im se svideti. Ostali, a naročito heteroseksualni muškarci koji ne pokušavaju da skupe bodove kod žene/devojke, uradiće bolje ako prate primer Zverke i ostanu kući da gledaju It Happened One Night, iako će se čak i menjanje pelena i ribanje kupatila pokazati kao bolje provedenih dva i po sata.",0,0
"Ekranizacija životne priče jednog najvećih vizionara ne samo u IT industriji je i pre samog snimanja uspela da podeli kritičare i očekivanja. Činjenica je da je nemoguće napraviti film koji će zadovoljiti i poštovaoce i kritičare njegovog rada, ali sam nakon gledanja došao do zaključka da je promašaj stigao do obe interesne grupe. Mali je broj gledalaca koje ovaj projekat uspeo da oduševi i, kada se sve sabere i oduzme, postoje dobri razlozi zašto je to tako. Stiv Džobs je čovek čija životna priča, motivi, uspesi, razmišljanja i sve ostalo što ide uz njega može biti materijal za veoma zanimljivi filmski doživljaj. Ekscentričan i narcisoidan, ali veoma pronicljiv i sa sposobnošću da gleda daleko ispred sebe Džobs se sa pravom smatra idealnim modelom uspešnog čoveka od akcije koji je spreman zarad svojih vizija bukvalno preći preko svega i svakoga. Upravo zbog očigledne želje autora da Džobsa predstave previše ružičastim čitava konstrukcija filma se drži veoma labavo i na momente deluje pomalo paradoksalno i pretenciozno. Scenario, koji je napisao Met Vajtli (Matt Whiteley), ima toliko mogućnosti i materijala da bude efektan i smisleno napisan, na momente deluje ekstremno klišeiziran i siromašan. Počevši od perioda kada Džobs odlučuje da napusti fakultet, preko samog početka i osnivanja kompanije sa ortacima u garaži, do njegovog sukoba glavnim odborom i izbacivanjem iz Apple-a film nam nudi veoma skroman sadržaj i informacija, i akcije, i zanimljivosti. Materijal koji je iskorišćen u ovom filmu komotno može da stane u kratki dokumentarac koji bi prikazao njegove relativno najbitnije momente u karijeri, i definitvino bi bio efikasniji nego ovaj film. Postoje brojni likovi koji su mogli da doprinesu zanimljivosti projekta, ali oni su, zahvaljujući siromašnom scenariju, potpuno nerazrađeni, relativno neprimetni i nestaju sa ekrana brže nego što su se pojavili. Tokom filma ima dosta sporih scena koje opasno utiču na pažnju gledaoca i zaista je pitanje koja im je namena. Generalno gledano priča deluje traljavo, nepotpuno i nezanimljivo. Retki emotivni momenti deluju nategnuto i pomalo preuveličano, dok skoro očajna režija Džošue Majkla Sterna (Joshua Michael Stern) nikako ne doprinosi pozitivnom utisku. Što se glume tiče, nisam zadovoljan izborom Eštona Kučera (Ashton Kutcher) za ulogu Stiva Džobsa. Očigledan je njegov trud da se uđe u ulogu i odradi najbolje što njegove glumačke sposobnosti dozvoljavaju, ali on na momente izgleda skoro komično. Nisu retke scene kada gledalac spontano posmatra njegov hod ili facijalne ekspresije radije nego što sluša ono što priča. Ostali glumci zaista nisu vredni pomena, jer je njihov doprinos filmu mizeran. Ovaj film je vredan gledanja samo kako bi se pokupila poneka istorijska informacija ili činjenica o Džobsovom radu. Što se tiče emotivne strane, kvaliteta izrade i ostalih karakteristika koje odvajaju dobar film od relativnog promašaja ovaj film debelo naginje projektu koji ćete zaboraviti odmah nakon gledanja.",0,0
"Još jedan u nizu projekata koji je podigao galamu a pao veoma nisko. Ovaj film se definitivno oslanja na svoj vizuelni doživljaj, koji moram reći da je solidan. Vidimo odlične sekvence koje su snimljene pod vodom, iako nisam gledao u 3D-u, sudeći po diskusijama koje kruže po forumima, ne pravi neku veći razliku od 2D verzije, osim kao što glasi većina komentara “možda samo malo dodaje na klaustrofobiji i dizorijentaciji sa kojom likovi moraju da se bore u filmu”. Priča ovog filma se centrira oko ronilačkog (ako mogu tako nazvati) tima, koji kreće na podvodnu ekspediciju u najnedostupniji, najopasniji i neistraženi podvodni sistem pećina na svetu. Sve interesantno i kvalitetno u vezi ovog filma sam upravo gore naveo, ostalo je čista slika najizlizanijih klišea, nemaštovitosti i kompletne lenjosti. Scenario sam po sebi je toliko izlizan da je naprosto šokantno, on sadrži formu onih predvidivih horora, kao što su “Scream (film)“, “I Know What You Did Last Summer” i svih ostalih njihovih nastavaka. Ovakva forma filmova je karakteristična po jeftinim “prepad” tehnikama, i moronskim, u tom trenutku najgorih mogućih izbora svojih likova. Što je najgore od svega, gluma u filmu i nije loša, ali su zato likovi sami po sebi kompletno jednodimenzionalni. Imate momente kao da “šarmantni”, neustraši mladić dobije transformaciju u arogantnog i samoživog psihopatu, što se od starta jako vidi i očekuje. Ne mogu reći ni da im dijalozi idu u korist, oni su izlizani i sadrže nasilnu i nepotrebnu dozu lošeg humora. Likovi se trude da imaju neke sarkastične opaske na čitavu situaciju, a to jednostavno ima užasnog efekta na publiku. Da sumiramo, “Sanktum” je dosadan, izlizan, predvidiv kliše triler sa veoma nekvalitetnim dijalozima koji pokušavaju da budu smešni, a zaista nisu. Pored toga, ovaj projekat sadrži glupe likove, i svaka njihova odluka je zbilja frapirajuća, kao i sam ishod njihove avanture. Evuntuano zbog vizuelnog iskustva podvodnog sveta se ovaj projekat može pogledati, dalje stvarno ne vidim poentu.",0,0
"Film Nikše Sviličića Vjerujem u anđele jeste mediteranska melodrama kojoj štošta nedostaje. No, krenimo od onoga što ima: ima divne ambijente Komiže na Visu, Visa na Visu i Splita u blizini Visa. Ko voli Vis, ni Sviličić mu ga neće pokvariti! Takođe, film ima odličnog direktora fotografije Nenada Suvačarova. Ima i odličnog Vedrana Mlikotu u ulozi nekakvog amelipulenskog poštara, a i prelepu Dolores Lambašu, koja ima stas i tamni glas sličan onome Zrinke Cvitešić iz Što je muškarac bez brkova. Nažalost, Lambaša nije imala reditelja Hribara da je uputi u veštinu glume bez patetike i pretencioznosti, a nije tu bilo ni scenarističke veštine pisca Ante Tomića i Hribara kao scenariste. Film počinje krupnim kadrovima prelepe i u crno i izmaltretirano prenašminkane Lambaše koja izgleda kao da joj se desilo nešto strašno da strašnije ne može biti: grupno silovanje, jezivo porodično nasilje ili teška narkomanija. Kad saznamo da nema ničega od toga, ponadamo se da će se komedija bazirati na kalamburima u vezi s katoličkim seksualnim moralom i pokazivanjem kako je smešno od komarca praviti magarca. No, to se ne dešava. Lambaša kroz ceo film landara namrštena, očajna, a povremeno bezrazložno i ovom filmu nepripadajuće divlje erotična. Prosto se pitate šta će mizogino prikazana luda žena iz Antihrista Larsa von Triera na dalmatinskom ostrvu i zašto li je snaga njene odbrane od sveta nesrazmerna ljubaznom svetu koji je baš nikako ne napada. No, ta i takva glavna junakinja veoma je spretna u zavođenju nesrećnog poštara i tovarenju svog problema njemu na grbaču. Do kraja filma mi ne vidimo da se junakinja i za jotu promenila i popravila, ali, bogu hvala, čujemo to u offu na kraju - biće da se po već snimljenom filmu neko ipak usudio da kaže reditelju kako se film o dobrim ljudima ne može završiti njihovim krucijalnim nemoralom, ako nije reč o socijalnoj drami s tezom, nego o lakom žanrovskom filmu. Vjerujem u anđele prepun je pripremljenih situacija koje se nisu desile, neobičnosti koje su tek navedene, a nikad nisu dramaturški proradile, i serviranih lopti za preokrete do kojih nije došlo. Time Sviličić ukazuje na to da čuvena ovdašnja „kriza scenarija' vlada i u susednoj Hrvatskoj, a ogleda se u tome da autori koji mogu da dođu do filma, ne mogu da dođu do scenarija ili ne znaju da je to uopšte potrebno. To, naravno, ne znači da scenarija nema, naprotiv - znači da nema ko da ih pročita ili da nemaju kome da se dopadnu. Jadni autori, a jadni i scenariji! Publici je lako, ona može da bira.",0,0
"Rip ovog filma sam čekao od Božića prošle godine. Kao što sam ranije naveo imam slabu tačku na romantične komedije, plus oduvek sam obožavao zimu i praznike. Možda je to zato što sam rodjen u januaru ili što volim sneg ali filmovi koji su mogli da prenesu bar deo te praznične topline kod mene su dobijali kokicu više od zasluženog. Eto razloga što sam toliko očekivao ovaj film. I toliko se razočarao. Riz Vinterspun i Vins Von su već tri godine zajedno bez planova za budućnost i tereta sadašnjosti. Ovaj njihov odnos uspeva iz prostog razloga nisu upoznali jedno drugo sa svojim porodicama. Praznike provode sami na ostrvima Južne Amerike pod izgovorom da pomažu deci iz nerazvijenih zemalja Afrike. Kada je sve spremno i oni su na aerodromu, svi letovi su odjedanput otkazani zbog loseg vremena i oni spletom okolnosti završavaju zakazujući četiri proslave Božića kod svakog roditelja ponaosob. Što se tiče romantične komedije film je slab, par fora koje su ok ostalo džaba. Drama je ovde element na koji je stavljen akcenat potpuno nepotrebno. Film je prazan i bez i jedne pahuljice. 4 trule kokice.",0,0
"Šesto čulo, Duhovi u nama, Identitet, Tajni prozor... Zajedničko svim ovim pobrojanim filmovima (a lista ide i dalje) je postojanje tzv. twista , odnosno obrta na kraju koji baca novo svetlo na dešavanja koje mu prethode. Kvalitet pomenutih filmova je raznolik, što može ali i ne mora imati veze s dotičnim obrtom, ali kada ima veze stvari se svode na sledeće: da li je reč o mudroj nadgradnji, poslednjem deliću pažljivo osmišljenog mozaika koju sagledan u celosti dobija na značenju, ili pak o samodovoljnom pokušaju naknadne pameti i bacanja prašine u oči gledaoca koji bi tobož šokiran trebalo da previdi gomilu dramaturško-logičkih rupa i rupica. U slučaju filma Žmurke, u pitanju je ovo potonje. Smušeni David, sa ćerkom Emily, posle ženinog samoubistva odlazi u mirni i izolovani gradić. Na putu novog početka isprečiće im se Charley. Kvaka je u tome što Charley ne postoji. On je izmišljeni prijatelj male Emily, sredstvo za prevazilaželje traume, rekli bi psiholozi. David je i sâm psiholog, pa bi on to trebalo najbolje da zna, zar ne? Na žalost, reč je tek o neveštom pokušaju scenariste da prikrije nedostatak prave priče, i likova koji su i nešto više od pukih pokretača radnje i/ili dežurnih krivaca. Da preskočimo psihologiju, pa čak i logiku, ipak je povremena suspenzija neverice nešto što se podrazumeva, ali očito je da bi autori želeli da preskočimo i sve one na početku teksta pobrojane filmove. E, pa ništa od toga, car je go, a briljantna i minuciozno odrađena uloga Dakote Fenning koja je nadglumila ovde prilično bledunjavog De Nira ne može da posluži kao dovoljni alibi za sat i po sklepane predigre podređene otrcanom obrtu. Jedino može da učini film nešto gledljivijim. Najveće iznenađenje koje Žmurke donose je podatak da su čelnici studija Fox preduzeli sve moguće mere opreza kako završetak ne bi bio poznat pre početka prikazivanja. Međutim, na jedno ipak nisu računali: da još uvek ima publike koja GLEDA filmove. Zato, ukoliko ste filmofil sa solidnim stažom zaista nije nužno da pogledate Žmurke. Ionako ste sve to već videli pre. I to u boljim filmovima, koji se ne prave pametni već poštuju vašu inteligenciju.",0,0
"Već duže vreme oklevam da napišem post o ovom filmu, jer mi za vreme gledanja rasploženje nije bilo na nivou, pa me je strah da se ogrešim o ovo ostvarenje odvlačio od pisanja. Razloga nema. Ovaj film je divan. Priča je o poslednjim godinama engleskog pesnika Džona Kitsa kada upoznaje Fani, njegovu dragu do kraja (ne toliko dugog) života kao i najveću inspiraciju. Priča je skroz linearna i očekivana. Na početku se baš i ne slažu jer je Džon smatra daje Fani opsednuta modom i šivenjem, a ona nije baš ljubitelj poezije. Međutim, kada njemu umire brat ona je sve vreme uz njega, što ih zbližava. Fani traži od njega da joj bude profesor, da joj pomogne da shvati poeziju i tako počinje njihov odnos. Problem sa njene strane je što je on siromašan, pa nije materijal za udaju. Uprkos tome nastavljaju da se viđaju… Vrednost filma nije u priči već u prezentovanju iste. Kasting je bio odličan i njih dvoje su zaista odradili dobar posao, a rediteljka Džejn Kampion je uspela veoma realno da prikaže kako izgleda zaljubljenost. Pritom postoje scene koje izgledaju kao da su naslikane i zaista oduzimaju dah. Takođe su boje u filmu fantastične i često se koriste kako bi se bolje oslikala osećanja. Ono što možda može da se zameri je to da je priča ispričana iz Faninog ugla, a mislim da bi bilo zanimljivije da su prikazali i Džonovu stranu, iako se kroz njihove razgovore često provlače Kitsovi stihovi. I, makar meni, film je bio malo sporiji, dinamika je izostala. Priča je u potpunosti u stilu Džejn Ostin, tako da ako ste voleli „Razum i osećajnost“ i „Gordost i predrasude“ ovaj film će vas oduševiti, jer je u suštini slična priča ali ispričana na bolji način. Da skratim priču, ako volite drame i ljubavne priče ovo je film za vas, ako ne…pa možda ćete naći nešto u njemu što će vam se svideti.",1,1
"Španski reditelj Alex de la Iglesia studirao je filozofiju, sarađivao na televiziji, a od 1992. bavi se filmom. Pažnju publike, ali i velikih produkcijskih kompanija privukao je osrednjim ciničnim hororićem Sudnji dan 1995, a našoj je publici poznat i po filmovima Perdita Durgango i Grešna zajednica . Osnovna obeležja njegovih filmova - bili oni horori, SF-ovi ili komedije po žanru - uvek su žestoka ironija, mizoginija i mizantropija i, najzad, navodna korozivnost po sistem koja se kod ovog autora uvek guši sama u sebi: da bi nešto bilo korozivno po vladajuću formaciju, ono mora da ukazuje na patnje ili nemogućnosti normalnih ljudi izazvane tom i takvom formacijom koja ih kontroliše; Iglesia, međutim, više nego očigledno i aksiomatski, pre i posle svega, smatra i pokazuje da vladajuća društvena formacija ne maltretira ljude zato što je sama loša, već zato što su svi ljudi, svuda i uvek, i glupi i zli. Šta više, glupost i zloba su zarazni! U Ferpektnom zločinu npr. glup je, primitivan, površan, a zatim i zao glavni donžuanasti junak (Gulliermo Toledo), zatim su glupe sporedne žene koje potpadaju pod njegov uticaj, kao i muškarci koji mu se ulaguju i zavide mu, pa je zao i glup antagonista, navodni homoseksualac, najzad glavna junakinja je iskompleksirana do mere koja se graniči sa duševnom bolešću, a nešto manja glupost nadoknađena joj je čudovišnim zlom. Paradoksalno, najmanje jadan i bedan i čitavom filmu jeste policajac! Paradoksalno ili možda i ne, jer duše kakvima pripada Iglesia uvek hrle u naručje strogih sistema da budu gajene kao svojevrsni provokatori i taster-ventili zaodenuti u plaštove dvorskih luda! Policajac je, dakle, da se Vlasi ne sete, takođe malko „drnut“ - srećan bez svoje dvanaestoro dece koje je napravio bez svoje volje, a i razrok je da bismo se, eto, i tu malo nasmejali onome što, još od Teofrastovih Karaktera pametnom svetu nije smešno. Da li se iko čitav cereka nad fizičkim manama i funkcionalnim oštećenjima sveta oko sebe? Da. Kakvi su to ljudi, ako nije reč o onima u ljutom pubertetu? Procenite sami! Ili ste to možda, gledajući Ferpektan zločin i bili sami?! Da, da, gledajući Iglesijin film svakako ste ovo mogli da procenite i to na sopstvenom primeru! Kako? Pa, tako što je ovaj vulgarni Španac majstor zanata o kome se i u domaćoj kinematografiji zna po nešto. Pogađate, to je onaj zanat koji reditelju omogućava da publiku šokovima naterate da se cereka nad stvarima koje su surove, vulgarne, ironične i samoismevajuće. Posle toga, ona će iz bioskopa izaći lošija nego što je bila kad je u bioskop ušla: oni sa debelom kožom izaći će još grublji, a oni sa lepim manirima i kućnim vaspitanjem izaći će posramljeni što su se onoliko smejali stvarima koje su u najmanju ruku odvratne. Kakav će izaći čovek koji je na svom mestu? On neće ni izaći iz bioskopa posle ovog filma – ne, ne, neće u sali umreti od muke, nego neće ni ući da gleda film koji potpisuje Alex de la Iglesia! Usput, Iglesiji je četrdeset godna: zanimljivo bi bilo znati da li svet viđen njegovim ne baš dečačakim očima ima toliko smisla, reda i lepote da Iglesiji ostaje neograničeni prostor za destrukciju i podsmevanje? Mi ostali, pogotovo od kad nemamo dvanaest, znamo da je dodavanje smisla, reda i lepote svetu jedini smislen posao od kad je sveta i veka! Najzad, interesantno je videti kako domaće tržište tj. i prodavci i kupci kulturnog proizvoda zvanog film reaguju na ovakav stil i manir: kad takav film snime domaći reditelji, onda ga distributeri stave u Kozaru i obaraju domaće rekorde u gledanosti (ne mislim samo na netom prohujalu ultra-sarkastičnu melodramicu, nego i na degutantni hororčić jednog drugog reditelja od pre par godina); a kad se delo uveze, stave ga u Art bioskop, da ga gleda po dvoje do šestoro ljudi po projekciji! Kad zrelo razmislim, ovo drugo je mnogo prikladniji način, mada bi možda trebalo Art bioskop ostaviti za remek-dela kakav je Saboov Kao Džulija , a za cinike otvoriti npr. (Šk)art bioskop slične veličine – neka postoje, neka se druže, ali neka se ne množe!",0,0
"Ovo je prvi animirani film u ne dugoj istoriji Pixarovog studija za animaciju u kojem su svi karakteri ljudska bića. Takođe, to je jedan od retkih filmova novijeg datuma koji zaista govori o ljudskim bićima koja su (iako animirana) od krvi i mesa, koja imaju emocije, pate i raduju se, vole i ljute se, izistinski, bez foliranja, što je jedan od prvih pokazatelja da je u pitanju pravo umetničko delo, stvoreno u vremenu kloniranja ljudi (i ideja), aseksualnosti i hladnoće u životu (i na filmu). Ovo je prvi Pixarov animirani film koji nije namenjen za širu populaciju (cenzorsko ograničenje PG) u Sjedinjenim Državama. Ako ste mislili da nekažnjeno možete da radite film (ne reklamu), o ljudima (ne aseksualnim kreaturama), zdravim i normalnim belcima (ne pripadnicima bilo koje ugnjetavane manjine), koji imaju emocije (a nisu patetični), višeslojno delo sa idejom, prevarili ste se. Na to će vam svakako nimalo diskretno skrenuti pažnju mediokritetska filmska kritika poput one iz časopisa Village people, koja histerično nariče nad količnom nasilja u Neviđenima. Konačno, u 120 brilijatno režiranih minuta najdužeg animiranog filma svih vremena, u prilici ste da vidite priču o porodici superheroja koja se pored zlikovaca bori protiv krize srednjeg doba, problema u braku, zapostavljanja dece, straha od impotencije i pitanja egzistencije u sistemu hipokrizije, popularno poznatog pod imenom demokratija liberal-kapitalizma. Reditelj Bird je motive za Neviđene pronašao kombinujući nekoliko priča iz stripova i animiranih filmova o superherojima, pogotovo iz Fantastic four (očigledni motivi poput kostima) i Justice Society of America. Uticaj drugog navedenog stripa je dublji, alegorijski. Naime, grupa junaka iz ovog stripa je prestala sa radom jer je njihova lojalnost Sjedinjenim Američkim Državama dovedena u pitanje tokom 50-ih, što umnogome podseća na priču Neviđenih, ali i na čuveni holivudski „lov na veštice“, progon svih politički nepodobnih holivudskih filmskih autora (!). Takođe, Bird tvrdi da je inspiraciju za Neviđene, kao svaki pravi filmofil, pronašao u svojim omiljenim filmovima. Zaista, mogu se pronaći neskrivene posvete najrazličitijim filmovima, poput X-man (nemogućnost uklapanja junaka u društvo), Ratovi zvezda (scena jurnjave u džungli neodoljivo podseća na scenu jurnjave u šumi u Povratak Džedaja), Supermen (kombinacijom imena gradova u kojima se Supermen rodio i odrastao, Metropolis i Smolvil, dobija se ime mesta u kojem junaci Neviđenih žive - Metrovil) ili serijalu o Džems Bondu (uvodna sekvenca, lik fatalne Mirage ili muzika iz filma). Bitno je istaći da se Bird u suštini igra klišeima svojstvenim filmovima o superherojima, te praveći ironijsku distancu uspeva da svoj film učini originalnim, svežim i beskrajno duhovitim. Razbijajući stereotip da glavni zlikovac iz filma biva pobeđen dok deklamuje zašto želi da osvoji svet, zlikovac Sindrom prekine svoju priču rečima: 'Umalo si me navukao na monolog'. Brad Bird je još jedan od izvrsnih reditelja animiranih filmova izašlih iz škole Pixarovog studija. Obučavan za animaciju još od svoje četrnaeste godine u Diznijevom studiju gde je mogao da upozna sve čari birokratskog nehumanog društva, kao odgovor režirao je dve epizode Simpsonovih (otuda nešto od Homera u Neverovatnom), nedugo zatim dugometražni animirani film The Iron Giant (1999) i konačno The Incredibles (2004). Posle samo dva filma, Brad Bird je izgradio čist, precizan i snažan, jedinstveni vizuelni stil, kojim se koristi prvenstveno da bi ispričao filmsku priču složenu bez greške oko osnovne(ih) ideje(a). Koristeći se podjednako uspešno modernom 3D animacijom kao i old school animacijom u odjavnoj špici (prvobitna ideja je bila da ceo film bude urađen na taj način), režirajući sa podjednakom pažnjom vrtoglave akcione sekvence koje oduzimaju dah i tople, intimne, emotivne scene, uklapajući kvazidokumentarne animacije novinskih članaka sa digitalnim efektima, moderni metropolis sa automobilima iz 60-ih, pametne i elegantne šale sa istinskom patnjom, analogno snimljeni jazz sa superherojima 21. veka, slavne dane sa tmurnim globalizmom, čini se da je nemoguće pronaći filmski postupak koji Bird ne poznaje. Uz pomoć tog znanja, reditelj Neviđenih stvara jedan pametan i topao svet, pročišćavajući animacijom odurnu stvarnost. Ne bežeći od emocija, ne krijući se u parodiranju, ne postavljajući sebe na pijedestal iznad svojih likova (i publike), i verujući bez zadrške u svet koji stvara, pruža publici priliku da zaista nešto oseti, a ne samo ispraznu fascinaciju akcijom i slepstik komedijom. Ipak, ono što je najzanimljivije u vezi sa Neviđenima, svakako je scenario. Protestujući protiv slavljenja osrednjosti u svetu gde su 'svi izuzetni pa niko nije izuzetan' (tako blisko kvazikomunističkoj diktaturi u kojoj smo dugo živeli), reditelj Bird pravi 100% politički nekorektno autorsko delo puštajući da se ideje uspužu uz leđa publike koja to i ne primeti. On prikazuje svet krojen po meri mediokriteta, automobile i kancelarije u kojima se heroji osećaju skučeno i nesrećno. Sa druge strane, što je možda još veći kvalitet, on daje alternativu u porodici koja može biti, iako ugrožena sa mnogo strana, sigurno sklonište od plime negativnosti. Kao takav, film je izazvao potpuno oprečna mišljenja, od enormne gledanosti do hladnog prijema kritike, od ogromne zarade i glorifikacije fanova na internetu do kuknjave zbog navodno površne akcije u Timesu. Ponašajući se poput lika direktora osiguravajućeg društva u Neviđenima, mediokritetski glasnogovornici baš kao on u panici izgovaraju: 'Oni razbijaju birokratiju!'. Jedini odgovor Birda na kritike je bio da 'ne želi da pravi kompromis u intenzitetu filma da bi udovoljio idiotima'. Ako sam i imao nekih dvoumljenja, posle ponovnog gledanja Pixarovog remek dela Neviđeni, u kojem je reditelj Brad Bird uspeo da u sam DNK priče inkorporira duh porodice, emocije i čvrst stav, definitivno sam ubeđen da je to najbolji film 2004. godine, film koji nije crtać, već suština istine.",1,1
"Ovo je prvi film Bornove franšize koji nisam gledao na premijeri u bioskopu, ne samo zato što mi se nije davalo devetnaest evra, jer sam veliki fan prethodne trilogije, već zato što nisam u potpunosti bio spreman pa se priklonim restartovanju franšize, gde Born više nije Met Dejmon, a reditelj nije Pol Gringres. U svakom slučaju, otišao sam u obližnji Mek i skinuo film. Džeremi Rajner zabravo nije Born, već agent u specijalnoj operaciji koja teče paralelno sa Tredstonom (u kojoj je učestvovao Džejson Born) koja je mnogo opasnija od svog prethodnika pod šifrom Autkam (Outcome). Posle jezivog ispita u divljini ovaj agent sledi sumnjive tragove posle pokušaja njegovog ubistva koji ga vode pravo u London u isto vreme kada je i Born bio tamo. Londonski reporter gine (to smo videli u poslednjem delu), a Džeremi Rajner prati trag specijalnih tableta koje su mu davali za treninge… Prepun sjajno isplanirane akcije koju smo videli u prethodna tri dela, kao i geografske šarenolikosti koja je bila zaštitni znak franšize, ovaj film će biti dobar opijat ljubiteljima političkog trilera. Ipak, ma koliko kredita dobio kod publike sa prethodnim ostvarenjima Džeremi Rajner nije dao onu težinu novom liku kakvu mu je udahnu Dejmon. Da li je trebalo restartovati franšizu je pitanje koje i dalje stoji, pa hajde da glasamo…",1,0
"Svaki film koji se bavi egzorcizmom ima tu nesreću da mora biti poređen s Friedkinovim Isterivačem đavola. Prošlo je skoro četrdeset godina od tada i svi drugi filmovi samo su bledi pokušaji da ga dostignu Obred je još jedan u nizu koji je izgubio bitku. Baziran je na iskustvu katoličkog sveštenika Garyja Thomasa, koga je Kalifornijska biskupija poslala u Vatikan da studira egzorcizam. U filmu on postaje Michael Kovak (Colin O'Donoghue) iz Čikaga. Potiče iz familije u kojoj su muškarci mrtvozornici ili sveštenici i jedini beg od sudbine vidi u studiranju teologije. Na taj način dovoljno bi se udaljio od oca, a posle četiri godine odustao od zaveta i pobegao. Michael je mladić koji ne veruje u Boga, ne veruje ni u đavola, skeptik je koji u svemu traži objašnjenje. Po mišljenju njegovog mentora, savršen kandidat za kurs isterivača u Rimu. U Vatikanu je već prvog dana okarakterisan kao nevernik i odmah ga šalju ocu Lucasu (Anthony Hopkins), koji se već duže vreme bavi egzorcizmom, da bi ga video svojim očima. Šta je stvarno, kako razlikovati posednute od psihijatrijskih slučajeva? Za Michaela su to ljudi kojima je potrebna samo lekarska nega. Ništa ga ne može ubediti: promene glasa, promena boje kože, trudnice koje povraćaju eksere kojima je razapet Isus, snovi koje deli s nekima od njih, čak ni detalji o njegovom životu koje mogu da znaju samo ako su tada bili prisutni. Demoni se na sve načine trude da poveruje u njih i đavola, ali kada na kraju uspeju u tome, pobeda nije njihova, jer ako postoji on, postoji i Bog. Samo još da je Mikael Håfström uspeo da režira kako treba, ovaj film bi možda bio dobar. Jedna ekranizacija romana Stephena Kinga ne čini ga ekspertom za horor. Neprijatnost i teskobnu atmosferu s početka, dok gledamo kako se telo priprema za sahranu, uspešno održava skoro kroz ceo film. Scene isterivanja samo na trenutke dostižu onaj pravi teror. Poslednja scena izgleda sramno smešno i odskače od svega u filmu. Hopkins kao da u pojedinim delovima ne ume da glumi; samo u jednoj sceni, kada šamarom skoro onesvesti devojčicu, vidi se kako je trebalo da odigra taj poslednji segment. O'Donoghue se izborio sa svojom ulogom, izrazom lica na kome se vidi konstantna neverica, čak i kada su dokazi očigledni. Za kraj je dovoljna samo izjava oca Garyja Thomasa da je najpribližnije pravom obredu prikazano u filmu The Exorcism of Emily Rose. Čemu onda ovaj film?",0,0
"Umesto da je stao kod Povratka džedaja i pustio ljude da žive sa svojim uspomenama, George Lucas iz godine u godinu kao da se trudi da što više iznervira poklonike svoje legendarne space-opere. Činjenica je da kada jedna franšiza izrodi toliko proizvoda kao Zvezdani ratovi, u čije je stvaranje uključen toliki broj različitih ljudi, onda njihov kvalitet ne može uvek biti na istom nivou. Ipak, treba napraviti razliku između onih koji su samo bezazleno loši i onih čija pojava predstavlja grub udarac u pleksus svima koji su ikada voleli ovu epsku svemirsku sagu. Budući da su ga namenili mlađoj publici, autori su pomislili da je to opravdanje da se trivijalizuje etička i mitološka potka igranih prethodnika. Ratovi klonova se odvijaju u periodu kada korupcija i propadanje Republike dostižu vrhunac, polako je gurajući u totalitarni i despotski režim Drugog sitskog carstva, a Anakin Skajvoker proživljava dileme koje ga na posletku oteraju ka Mračnoj strani. U očajničkoj borbi za vrednosti koje predstavljaju, čak i džedaji moraju da prave moralne ustupke, uplićući se u saradnju s hatovskom mafijaškom organizacijom, pa šalju Anakina i Obija van Kenobija da spasu otetog sina Džabe Hata. Skajvoker usput mora da se porve i sa ulogom učitelja, jer je Džedajski savet rešio da mu dodeli padavanku koja je podjednako svojeglava i drska kao on. Problem je u tome što nema problema. Film ni u jednom trenutku ne postavlja pitanje šta nije u redu sa svetom u kome džedaji treba da se dodvoravaju najodvratnijem mafijaškom bosu u galaksiji, a Anakinova sklonost ka manje ortodoksnim načinima korišćenja Sile je potpuno prenebregnuta. Njegova konstantna borba sa samim sobom koju pratimo u Osveti sita i sjajnoj animiranoj seriji koju je Genndy Tartakovsky snimio za Cartoon Network ovde postoji samo u obliku mrzovoljnih opaski bez povoda i objašnjenja. Ne očekujte više ni od Anakinovog odnosa s mladom učenicom. Umesto da, bar u naznakama, vidimo neki momenat sazrevanja u bilo kome od njih, dobijamo samo nemotivisane čarke i nategnute pokušaje vickastih opaski. Ono što neprestano iritira su redundantni i neinventivni dijalozi koji se svode na komentarisanje tekućih događaja, a izgovoreni su glasovima koji zvuče kao da glumci čitaju telefonski imenik, dok kolutaju svojim beživotnim očima na ukočenim licima. Krutih tela i neprirodnih pokreta, likovi više liče na akcione figure nego na žive ljude, i to se ne može zamaskirati velelepnim palatama i egzotičnim pejzažima koji se prostiru u pozadini. Kreatorima očigledno nije palo na pamet da takvi likovi minimalizuju bilo kakvu empatiju i identifikaciju koju gledalac treba da oseti, tako da nam je na kraju svejedno ko će preživeti. Isprazan i neuverljiv, film Ratovi klonova svideće se samo ponekom malom detetu koje nije gledalo nijedan od prethodnih nastavaka Zvezdanih ratova. Svim zagriženim fanovima preporučujem da u širokom luku zaobiđu i ovaj film i istoimenu animiranu seriju koju najavljuje. Bolje pređite ponovo Knights of the Old Republic, Sila će u vama biti jača.",0,0
"Akciona ikona Silvester Stalone (Sylvester Stallone) po mišljenju mnogih treba da ode u zasluženu penziju. Njegovi noviji projekti podsećaju na preslikane akcione, manje-više nedosledne i nelogične priče koje su prepune jurnjave i pucnjava. Film sa predvidljivom fabulom, dosta nerezonskih reakcija likova i velikim brojem prljavih momaka je viđen dosta puta, tako da je ovoga puta pažnja skoro u potpunosti usmerena na 67. godišnjeg Stalonea. Radnja filma spaja detektiva iz Vašingtona Tejlora Kvona i profesionalnog ubicu iz Nju Orlensa Džejmsa Boba Bonoma. Tejlorovog partnera je usmrtio upravo Bobo. On nije plaćen za svoje usluge i preživeo je pokušaj ubistva, za razliku od svog saučesnika, koji je usmrćen iste večeri. Vremenom otkrivaju da se iza njihovih slučaja krije bogataš koji kupuje zemljište po gradu za veće moćnike i preko ljudi iz njegove okoline dolaze u priliku da ga dokrajče. Ceo film je odrađen u klasičnom pucaj-vozi-tuci stilu, u kome elementi zapleta, karakterizacija likova i dublje emocije ostaju nerazrađeni. Scenario je klišeiran, sa elementima koji su viđeni toliko puta, motivom osvete i saradnjom gud gaj-bed gaj koji na kraju postaju prijatelji. Stiče se utisak da je glavni akcenat bačen na zavidno fizičko stanje Silvestera Stalonea, koji prebija mnogo mlađe i naizgled snažnije momke. Stvar koja najviše iritira tokom filma je konstantno korišćenje telefona od strane detektiva Kvona. Činjenica je da je vrhunska tehnologija neizostavni saradnik savremenih policijskih radnika, ali je isto tako činjenica da sve to ubija draž akcije. Jedna od retkih pohvalnih stvari je crno-beli početak u kome Stalone u ulozi naratora priča životnu priču svog lika. Upravo početak stvara velika očekivanja, koja opadaju kako radnja odmiče. Što se tiče tehničkih karakteristika, nemam nikakvih zamerki. Za režiju je bio zadužen Walter Hill, čovek koji iza sebe ima filmove kao što su Prometheus ili Aliens. Kamera je dobra, film vizuelno izgleda lepo i poseduje odlične efekte, naročito tokom scena pucnjave. Kao što je karakteristično za ovaj žanr, gluma i u ovom filmu predstavlja marginalizovanu stavku. Stalone je solidan sa svojom preslikanom ulokom žestokog momka. Društvo mu pravi meni nepoznati Sung Kang (Sung Kang), sa kojim ostvaruje zanimljivi odnos policajac-zlikovac. Vredni pomena su Kristijan Slejter (Christian Slater) u sporednoj ulozi advokata i simpatična Sara Šahi (Sarah Shahi) kao Bobova ćerka. Ukoliko tražite jeftinu zabavu kako biste ubili vreme, ovo je pravi film za vas. Odličan za ljubitelje akcionih filmova, ali ne poseduje ništa što bi ga preporučilo za ponovno gledanje ili duže pamćenje.",0,0
"U podnaslovu je jedna parodična rečenica. Pitanje je samo ko je u stanju da je shvati kao parodičnu? Ko zna da je šopingovanje jadna zamena za sva ona prava uživanja, nedostižna zbog nemoći, neosetljivosti ili nedosetljivosti? Ko zna koliko je fast fud nezdrava hrana? Ko zna da je klima-uređaj opasna sprava? Ko zna da ga loš film zaglupljuje? Neko zna. A neko ne zna. Ko zna, taj ili ne voli parodiju ili je, pak, po prirodi pakostan pa mu prija kad mu se podilazi sitnim zlobnim duhovitostima na račun onih koje smatra gorima od sebe. Ko ne zna, kupiće rog za sveću, npr. Henkoka za akcionu komediju o superherojima. A u stvari reč je o filmu koji počinje kao parodična zamisao tipa „zamisli kad bi superheroj u običnom životu bio ne samo sitan i neuvažavan, nego i ulična pijana baraba s amnezijom!“. I tako sednu scenaristi, piju pivo, preziru ceo svet i brainstorminguju nabacujući sve što im padne na pamet. Između ostalog, opuste se u veseloj destruktivnosti i psovačkoj političkoj nekorektnosti, pa još umru od smeha i na scensko bukvalizovano prikazivanje nekih psovki. Sve to zapišu dok još mogu da pišu. Zatim produže s pivom. Sutradan se sretnu ponovo, mamurni, ali nastave da rade. Sad dođe tu i producent i kaže da prestanu s divljanjem, pare su u pitanju. Scenaristi se uozbilje, ali ne daju svoje jučerašnje „umotvorine“ da se bace, nego oko njih reše da ispletu ozbiljnu dramaturšku mrežu. Znaju oni to. Gilligan je radio i Dosije Iks, nije blesav. Tako usred smejurije odnosa superheroja (Smith) sa juče smišljenom bivšom mu ženom (Theron), koja je rešila da se mane superherojstva i da se skrasi sa smrtnikom, odjednom upadamo u tragičnu priču hajlenderskog tipa. I to priču koja, po svoj prilici, čačka tragizam odnosa prema crncima kroz istoriju, te zabranu mešovitih brakova. Kad se tome pridoda totalna zbrka konstrukcije uparenosti superheroja (moraju da budu zajedno i da čuvaju jedno drugo, međutim kad su zajedno, propadaju, a kad nisu zajedno, neko propada, neko ne, a možda i sve suprotno), sve po opštim striktnim, a konkretno nedoslednim pravilima fantastičnih žanrova, e onda smo stvarno u problemu, koji narasta tim više što se lepo vidi „kuka“ za koju treba da se zakači sledeći nastavak. I s njim još sinepleksova, još šoping-molova, još fast fudova – pamet je ograničena, a gluposti kraja nema!",0,0
"Na zahtev mnogih, ovo će više biti objašnjenje dela nego standardna recenzija. Remek-delo, i ništa manje od toga. Ovaj film sadrži ogromnu količinu slojeva, van njega i u njemu, skoro je nemoguće ispratiti sve detalje i prepoznati svaki simbolizam. Počeću ću od najbitnijih. Glavni lik, Barton Fink, je očigledno reprezentacije autora ovog dela, cenjenih reditelja i scenarista, braće Koen (Coen brothers).  Koja je konekcija? Koeni su baš kao i Barton, jevrejski reditelji – scenaristi, koji su posle odličnog uspeha njihovog prvenca ( u slučaju braće, filma pod nazivom Blood Simple, odličan triler), dobili prliku da snimaju Holivudske filmove. Zbog njihovog artističnog integriteta, njihovi projekti imaju slab odziv kod šire publike, stvarajući dosta mali profit i slabo poštovanje, dok s druge strane bivaju podržani kritičarima, koji ih jedini održavaju u životu. Baš kao što direktor studija u filmu kaže, “”We’re only interested in one thing, Bart. Can you tell a story? Can you make us laugh? Can you make us cry? Can you make us want to break out in joyous song? Is that more than one thing? Okay!” (Nas zanima samo jedna stvar Barte. Da li umeš da ispričaš priču? Da li umeš da nas nasmeješ? Da li da nas rasplačeš? Dali da nas nateraš da od radosti zapevamo? Jel to više od jedne stvari? Okej). Tako da komotno možemo zaključiti da su braća ustvari Barton Fink, namerno i doslovce. Ovo je njihova briografska priča, prekrivena simboličnim ogrtačem. Ovaj film se još može tumačiti kao sporim putovanjem ka paklu. Problematika istog filma se osniva na tome da Bartom mora da napiše scenario za film o rvaču, da njegov papir konstatno ostaje prazan, jer duboku u sebi on zna da je umetniik, a ne biznismen, i da nije spreman i sposoban da podlegne. Na samom kraju, Fink spoznaje svoj idealizam, jedino što želi jeste da studio odbije njegovo umetničko viđenje ove priče o rvaču kako bi opravdano mogao da održi svoj umetnički kredibilitet, i nastavi svoj rad u onom pravcu koji ga ispunjava. Ovo je personifikovano pojavom devojke na plaži, dok Fink i dalje ne poseduje znanje šta se krije u čuvenoj kutiji, zato što on ne razume koncept Holivuda, niti njegovih akcionih filmova. Dalju sudbinu Finka možemo formirati po toku karijere braće Koen, oni su i dalje umetnički reditelji i scenaristi, i najuspešniji simbolisti na trenutnoj sceni.",1,1
"Konačno je pred nama film koji sam toliko dugo čekao, jer je roman „Put”, nosioca Pulicera, Kormaka Mekartija nešto najbolje što sam ikada pročitao u životu, jedna fantastično stilski odsvirana drama na papiru, sve u jednom dahu, savršeno seciranje društva i prilika u postapokaliptičnom svetu koju Mekarti toliko samouvereno kreira… Kada sam shvatio da će da rade film bio sam u fazonu, haha, za to se film ne može snimiti, ali je kasnije isčekivanje preraslo u agoniju… Posle velikog požara otac i sin putuju opustošenom zemljom u nadi da će ugledati okean, koji može značiti i spasenje, znajući da su na otvorenom laka meta za preživele nasilnike koji ne zaziru od pljačke, ubijanja i kanibalizma. U krajnje napetoj atmosferi koja je uspešno preslikana sa hartije na platno, ova verovatno poslednja „porodica” hrli ka izmišljenom spasenju trudeći se da ne gleda nazad. Inteligentno i monstruozno dobro kreirana scenografija donekle nadoknađuje nedostatak patnje i surovoti dijaloga iz knjige, jedan od Vudi Alenovih snimatelja se pobrinuo da svaki kadar bude savršeno naslikan, ali ne mogu da se otmem utisku da su svi na setu pomalo cmizdreli što rade film po knjizi koji se ne može uraditi. Jednostavno ne izlazi. Sem producenata naravno, oni su samo trljali ruke. Gluma je na nivou, niko ne bi trebalo da nađe grešku zaraslom Vigu Mortensenu, dečak mali je isto odradio carski posao, mada je konekcija otac-sin na trenutke plastična. Pojavljivanje Šerliz Teron je krajnje idiotski i suvišno, dok je Roberta Divala magično (ili ja samo preterano gotivim tog čoveka).",1,1
"Von Trier je listi svojih psihičkih problema dodao i kliničku depresiju, iz koje se izrodio Antihrist, kao njena najbolja zamisliva ilustracija. Antihrist je von Trierov najšokantniji film, što, kada se radi o autoru ponosnom na svoju reputaciju provokatora, govori puno. Ipak, ako je to jedino što ste pred ulazak u bioskop čuli o filmu, ući ćete potpuno nepripremljeni na 100 minuta psihofizičkog sakaćenja i nezapamćenu količinu bola. Deo publike će izvesno napustiti projekciju, neko će možda povratiti ili izgubiti svest, a oni koji stoički istraju pitaće se čemu li su to tačno prisustvovali. Antihrist je uvijen u simbole, ali u svojoj besomučnosti ne pruža publici priliku da predahne i protumači viđeno. Jedno je sigurno: svideo vam se film ili ne, nećete poželeti u skorije vreme da mu se ponovo podvrgnete. On i Ona su otuđeni bračni par koji se povlači u prirodu u pokušaju da se oporavi od gubitka trogodišnjeg sina. On je arogantni psihoterapeut čije se bihevioralne metode lečenja graniče sa sadizmom. Ona je nevoljni pacijent rastrzan između poverenja i prezira prema svom potencijalnom spasitelju. Njihov odnos je grčevit sukob muškog razuma i ženskog nagona, i samo je pitanje vremena kada će se uloge mučenika i mučitelja zamutiti, a verbalna tortura prerasti u fizičku. Premijera Antihrista izazvala je skandal u Kanu zbog pornografskih scena, eksplicitnog nasilja i navodnog ženomrstva. Opšte zgražavanje išlo je do te mere da je nagrada Charlotte Gainsbourg za najbolju glumicu ostala u senci antinagrade za mizoginiju dodeljene od strane uvređenog ekumenskog žirija. Seksistička provokacija očito je tendenciozna, što pokazuje i simbol ♀ u naslovu filma. Von Trier osetljivima daje na pretek povoda za ljutnju, ali i pametno ostavlja prostor za dilemu da li je film ženomrzački ili o ženomrstvu. Von Trier se poigrava i tradicionalnom povezanošću horora i seksualnosti dovođenjem žanrovskih konvencija do ekstrema. Svestan da šok efekat nije lako svarljiv na svim tržištima, lukavi Danac, pored netaknute protestantske, nudi i katoličku verziju filma, iz koje su isečeni kadrovi klitoridektomije, masturbacije, ejakulacije i penetracije. Von Trier se opredelio za naslov pre nego što je imao ikakvu konkretnu zamisao o zapletu. Eden je prvenstveno trebalo ironično da konotira romansu, pa tek onda da posluži kao aluzija na Adama i Evu i da predstavi protagoniste kao arhetipskog muškarca i ženu. Ako se novozavetni kontekst ipak uzme u razmatranje, seksualna nezasitost upućuje na prvobitni greh, a Žalost, Bol i Očaj postaju von Trierovo Sveto trojstvo. I On i Ona pokazuju tragove dobrote, dok je priroda koja ih okružuje ta koja je sve vreme nepopustljivo neprijateljski nastrojena. U svom Otkrovenju, von Trier ne upire prstom u ljude, već u Boga. Sama priroda je Antihrist, i stvorio ju je Satana, a ne Bog, i kao takva u stanju je da probudi neslućeno zlo u ljudima. Film je košmarno snoviđenje koje se opire dnevnoj logici, i njime zaista vlada haos, kao što poručuje mudra lija. U pitanju je emocionalno, a ne racionalno iskustvo, u kom simboli vode u polumrak, i čak ni katarzični epilog ne donosi nedvosmislen zaključak Jevanđelja po von Trieru. Antihrist predstavlja von Trierovo postdepresivno mirenje sa ateizmom i manjkom vere u prirodu i ljude. Njegova hrabrost da predstavi svoju viziju kako ju je zamislio, kao i hrabrost glumaca da ga u toj nameri isprate, rezultuju zastrašujućim kolažom slika o očajanju i preispitivanju ljudske duše koji nudi intenzivan doživljaj, ali koji ne treba svi da vide.",1,1
"Kada film o Disney-u producira kompanija Disney, a režira ga monstrum koji je režirao jedan od najgorih filmova ikada, onda nema te sile koja bi podigla moja očekivanja iz grobnog mira. Međutim, Emma Thompson, kao P.L. Travers ('it's Mrs Travers!') autorka serijala o Mary Poppins, briljira, a u filmu se čak čuje i njena primedba da Diznilend nije ništa drugo do 'fabrika za otimanje para'. Iako dočaran kao 'dobri čika Volt', Tom Hanks nije uspeo da sakrije demonsko u Disney-u i njegov casting, iako manje nametljiv, je na visini izbora Thompsonove za lik Mrs Travers. Relativno neiskusni scenaristički tandem postavio je priču kao Traversin hod unapred obračunom sa prošlošću tj likom i delom njenog oca (spojler: njen tata je Mr Banks) koga je ništa manje dobro izneo Colin Farrell. Zbog Emme priča ima nešto od šarma screwball komedije, u suštini je melodrama za decu i odrasle i lako mogu da je zamislim u nekom 'Zimskom bioskopu'. A i dalje ne mogu da verujem koliko mi se ovo dopalo.",1,0
"Pre svega želim da kažem da film nipošto ne oslikava realnu priču. Stvarna priča je mnogo potresnija, skandaloznija i čudnija od ovog što se vidi. Zbog te činjenice, film je doživeo brojne kritike. Verovatno bih i ja bio nastrojen tako da film tom promenom realnih stvari vređa inteligenciju poput Social Network nedela. Film je toliko dobar da mi iskreno nije stalo što ne oslikava pravo stanje stvari. Ova Naj scena mi je jednostavno savršena ovakva kakva jeste, pa mi iskreno ne smeta što su uzeli slobodu i prepravili realnost. Koga zanima prava priča o Džonu Nešu, može je lako naći na internetu. Ne želim ništa da pričam o tome kako ne bih pokvario doživljaj ljudima koji još nisu pogledali ovo remek delo. U principu da su ispoštovali stvarnost, film bi imao sasvim drugačiji tok i sumnjam da bi bio ovako upečatljiv. U centru zbivanja imamo genijalnog matematičara. Kada imaš lika koji je genijalan, glumac mora da te ubedi u to. Po mom mišljenju, Rasel Krou je zaslužio oskara 2002 godine jer mi je nešto upečatljiviji od sjajnog Brodija u Pijanisti. Zanimljivo je još da je Čikago te godine odneo oskara ispred Pijaniste, drugog dela Gospodara Prstenova, a ovaj film nije bio ni nominovan, ali neki drugi put o tome. Krou birljira, što u scenama gde pokazuje svoju beskrajnu genijalnost, što u scenama prepunim drame. Ovakvu ulogu je zaista trebalo izneti. Film je do tog prelomnog zadatka išao jednim tokom. Izgledalo je da će to biti sasvim dobar film o životu jednog genijalca. Posle tog prelomnog momenta, film se pretvorio u neočekivanu misteriju, da bi se kasnije pretvorio u ljudsku dramu. Svaki deo filma nosi scene određenog tipa, ali sve te scene su savršene. U ovom prvom delu sve se bazira na genijalnost glavnog lika i na to koliko on želi da se dokaže. Drugi deo filma je mračan i misteriozan tako da su i same scene nekako u tom tonu. Kasnije, rasvetljavanjem misterije kreće totalna drama. Tu je Krou imao pomoć u ženi sa verovatno najvećim brojem kvalitetnih filmova. Reč je o sjajnoj Dženifer Koneli koja je dobila oskara za ovu ulogu. Postoji još mnogo dobrih glumaca, pre svega tu su sjajni Ed Heris i Pol Betani. E sada ono zbog čega mi nije žao što su izmenili stvarnost. Sam kraj nije tako veseo, ali imamo dve scene koje su savršene. Jedna je iskazivanje poštovanja Džonu Nešu a druga je njegov govor. Zaista emotivne scene koje će ganuti svakog. Braćo i sestre, kao što vidite, u zadnje vreme sam vam predstavio nekoliko remek dela. Ako niste pogledali ovaj film, učinite to što pre i utvrdićete da je i on jedno od njih.",1,1
"“Centurion” definitivno nije film u stilu ostvarenja kao što su “Clash of the Titans (2010)” i “Alexander (2004)“. On nije obogaćen preskupim imenima, niti megalomanskom produkcijom, i za razliku od ovih gore pomenutih filmova, pruža jednu prilično jednostavnu i pravolinijsku epsku avanturu, punu eksplicitnog nasilja i testosterona. Radnja je smeštena u 117. godinu pre nove ere, u kojoj dobijamo jednu “David i Golijat” priču, gde je mala skupina ratnika toliko mnogo puta uspela da pomrsi planove Rimske vojske da se Imperija odlučuje na punu invaziju, kako bi se rešiai ove minijaturne trupe koja im konstantno pravi ogromne probleme. Ali ono što legionari nisu predvideli jesu čudne i neortodoksne tehnike koje poseduje ova grupa buntovnika, te zbog toga dolazi u prednost nad impresivnom armijom. Pored pomenutog minijaturnog zapleta, film se prilično koncentriše na scene borbe, koje imaju brz i dinamičan tempo, ispričan u jednom prilično regularnom pravolinijskom narativu. Pošto je prvi deo filma centriran na ofanzivi, drugi se fokusira na glavnog aktera Virilusa i još šestoricu rimljana, koji bivaju zatočeni od strane odmetnika, te u drugom delu pratimo njihovo planiranje i realizaciju bežanja iz zatočeništva, dok su sa druge strane traženi putem nemog skauta kojeg tumači odlična Olga Kurilenko (Olga Kurylenko). Olga je solidna u ovoj ulozi, pokazujući nam impresivan ansambl akcionih scena. Definitivno što čini ovaj film interesantnim je masivno krvoproliće i scene prilično eksplicitnog nasilja. Ceo film je prilično već viđen, ali ne davi, jedino na čemu zameram jeste nepotrebno ubacivanje romantičnog aspekta na samom kraju, jer je to nekako dosta ubilo čitav utisak. Pored toga reklo bi se da je prolazan, odnosno da ume da zabavi.",1,1
"Ono što veoma cenim kod svakog filma je ideja. Pa čak i ako imamo ne toliko kvalitetan film, dobra ideja je dovoljna da bih u potpunosti bio zadovoljan njime. Tipičan primer toga je The Happening koji je u svim svojim manama za mene, zbog same ideje, ispao odličan. Minority Report nema tih problema sa manama, ima dobru ideju što je rezultiralo odličinim filmom. Imamo nešto poput komentarisanog Equilibriuma gde je u budućnosti sve bajno i sjajno zahvaljujući određenom sistemu. Tu do izražaja dolazi luda ideja o pretkriminalu gde policija može unapred videti šta će se desiti i sprečiti to pre samog zločina. Ono što je super, Spilberg nije ovde eksploatisao tu ideju do iznemoglosti. Prikazao nam je njene mogućnosti i odmah potom nas bacio u vatru. Jedan od najboljih agenata koje ta policija ima otkriva da je on sam izvršilac nekog budućeg zločina i jurnjava u maniru najboljih akcionih trilera počinje. Dobra ideja, jednostavan zaplet, komplikovana misterija, sve je to ovde fino servirano. Priča je fino osmišljena tako da neće biti nekih velikih zastoja. Misterija nije jednostavna kao mnoge gde imate par likova, jedan od njih je kriv i sve se vrti oko toga da se otkrije ko je taj bata. Ovde je sve to fino izgrađeno i prilično kompleksno. Naravno da sam zainteresovan za takvo nešto, jer imamo genijalan, naizgled savršen sistem koji ne greši pa dolazimo dotle da je taj sistem upravo naš najveći neprijatelj. Dobro, to je ideja koja je prvi put viđena u legendarnoj Odiseji u Svemiru, ali moram priznati da je ovde prilično lepo servirana za razliku od one u Eagle Eye. Ono što je takođe zanimljivo je i vizija budućnosti. Kada sam pisao o nedelu zvanom Igre Gladi, tu sam kritikovao način na koji ljudi prave morone od sebe u budućnosti. Ovde smo ipak imali nekog ko je mislio kada je predstavljao viziju nečega što treba da usledi. Sam spektar ljudskog oblačenja nije naročito drugačiji od ovog sada ali okolina, prevozna sredstva, tehnologija i uređenje su zaista dobri. Što se tiče glume, imamo Toma Kruza, Maksa Fon Sidou-a i Kolina Farela što je za mene i više nego dovoljno.",1,1
"Muškarci koji mrze žene s decom. Švedski film The Hidden Child, prema romanu Camille Lackberg, deluje kao, a verovatno i jeste, ostvarenje nastalo sa ciljem da se okoristi uspehom beletrističkog/filmskog bestselera The Girl With a Dragon Tattoo. I ovde kao i tamo bavljenje jednim zločinom u sadašnjosti stižemo do drugog zločina u prošlosti koji i bukvalno i personifikovano govori o mračnoj istoriji jedne zemlje. Tamo je to bila privatna prošlost jedne bogate švedske familije, a ovde je to privatna prošlost majke jedne spisateljice. Obe dosežu do Drugog svetskog rata i sumnjive uloge švedskog naroda u borbi protiv nacizma. Na to odlaze tri četvrtine filma i to je, naročito ako ste gledali The Girl..., jednan manje-više predvidljiv triler sa nagaženom melodramom tamo gde joj možda nije bilo mesto (verovatno u najboljoj nameri da se dopadne i tečama i tetkama). Početak, pak, zavodi na drugu stranu i ja sam bio ubeđen da iza 'omenastog' imena filma stoji nekakav 'rozmerin' horor, ali ne. Nakon porođaja spisateljice Erice, njena majka ne pokazuje naročito oduševljenje bebom. (slede spojlosi!)  Po odlasku iz porodilišta baka i deka ginu u saobračajnoj nesreći, a Erica nasleđuje njihovu kuću zajedno sa 'porodičnim tajnama'. Jedna od njih, po osećaju scenariste- nimalo prebrzo, stiže dok se kutije raspakuju u vidu čoveka koji saopštava da je njen brat za koga nije znala... Tu sam, naivno, načuljio oči i uši još više uveren da se sprema neka okultna žurka, ali film se vrlo brzo srozava u pomenuti nivo 'švecke' Agathe Christie sa podosta nebuloznih i a-verovatnih momenata (od mekgafinovski zaludnog prisustva unuka do potencijalne pretpostavke da ubistva dosta umešno čini neko stariji od 80 godina....) Deluje kao da je u romanu sve to verovatnije, ali i na nečitano deluje da je film izneverio.",0,0
"Static je film koji je 90% dužine preslikana verzija filmova Them (Ils) i Strangers. Čak su i neki karakteristični detalji iz ta dva filma besramno pokradeni. Ostatak filma je nešto sasvim drugo ali prvo ću o ovih 90%. Kako imam utisak da pišem tri puta o istom filmu, malo ću promeniti stil i pucaću ironijom na sve strane, čisto da pokušam da vam dočaram šta ne valja ni u jednom od tri pomenuta ostvarenja. Recimo živite u kući koja je negde tamo izolovana. Logično, signal za mobilni ne postoji. Možete pretpostaviti da izolovanost kuće predstavlja potencijalnu opasnost od provala. Logično, imaćete naoružanje kod sebe. U kući držite pušku koja ne radi, ali može da posluži kao opaka toljaga, jer zaboga, ako provalnici imaju vatreno oružje, jedna toljaga će da ih isprepada. Imate vi i pištolj koji držite u sefu. Normalno da treba da stoji u sefu jer ne treba slučajno neko detence ili gost da nabasaju na oružje. Kako vam je kuća u opasnosti od provalnika, taj pištolj svakako nećete držati u sefu u kući već negde tamo u pomoćnoj zgradi. Ako provalnik već nabasa u kuću, svakako će imati razumevanja da vas sačeka i propusti da odete po taj pištolj. Na vrata vam kuca potpuni stranac koji saopšava da je u opasnosti jer ga neko juri i da je on (ona ovoga puta) zapravo vaš sused. Iako nikada niste videli tu osobu, pustićete je u kuću, ostaviti je sa svojom nezaštićenom suprugom i vi ćete otići da prošetate da izvidite okolinu sa sve onom pokvarenom puškom. Kada već provalnici nabasaju u kuću, oni se kreću satima u njoj bez da ih čujete, jer logično je da oni poznaju vaš dom deset puta bolje od vas. Vi ćete naravno želti da se iskradete i odete po onaj pištolj u susednu zgradu. Ostavićete suprugu u nekoj zaključanoj sobi i kenućete da idete svuda po kući sa uključenom baterijskom lampom. Ipak vi u mraku ne možete da se snađete u sopstvenoj kući dok provalnicima to ide lako od ruke. A na sreću svetlost baterijske lampe u totalnom mraku uopšte nije upadljiva. Kasnije ćete skontati da ste sve vreme znali da popravite onu pušku bez po muke ali naravno to nije bilo zanimljivo bez odlaska po pištolj. Za to vreme vaša supruga će stajati u sobi i na svaki nagoveštaj da neko od prolaznika prolazi pored njenih vrata, napraviće buku ili će čak uraditi nešto genijalnije - pozvaće vaše ime. U jednom momentu ćete otići da proverite da li je put slobodan da odete do automobila pa ćete se vratiti po suprugu da ponovo idete tim istim putem do tog istog automobila. Realno, provalnici će da se uštekaju na neko tamo meso i nema šanse da se ponovo pojave na putu koji ste proverili. Kada već nemate vatreno oružje dobro dođe i dobra stara bejzbol palica. Prema vama ležerno, samo sa baterijskom lampom u ruci ide provalnik a vi ga naravno nećete odalamiti palicom već ćete gledati da se zaključate u susednoj sobi tankih vrata. Mislim, zašto se sukobiti sa nekim dok taj neko ne dovede pojačanje. Kada pak odalamite nekog od provalnika, obavezno bacite palicu pored njega. Niste ludi da nosite nešto što je umrljano tuđom krvlju. Drugi provalnici će, kada vide da ste goloruki, svakako ustuknuti jer je na dnevnom redu promocija fer pleja. Eto, ne bih više o ovom segmentu filma. Mislim da je ovo sasvim dovoljno. E onda je došlo finale. Sa tim što sam video u njemu nemam ni najmanji problem. Ono pokazuje da je film imao sasvim solidnu ideju. Problem je u tome što nam se servira gomila gluparija koje sam opisao i onda na kraju pokušava sve to da se zanemari u fazonu, 'gle čega smo se setili'. E pa rođaci, ne može tako. Ne mogu da oprostim preko sat vremena mrcvarenja samo zato što ste imali dobru ideju. To je besmisleno a evo i najboljeg objašnjenja za one koji smatraju da je to zanemarivo. Zamislite sada da napišem deset pasusa kritike o nekom smeću od filma - recimo Hunger Games. Od tih deset, devet pasusa sadrže kritiku kolosalnih mana. Poslednji pasus prilično hvali jednu jedinu dobru stvar u filmu. Ako zanemarimo onih devet pasusa koji sadrže negativnu kritiku, onda Hunger Games možemo smatrati remek-delom. Static je film koji od svega ima samo dobru ideju i korektnu glumu. Mogao je ovo biti ok filmić da nisu bili oduševljeni krajem koji su smislili pa ih sve pre tog kraja i nije naročito zanimalo. Ovako, Static je jedno ispodprosečno ostvarenje čijih 90% je kopija filmova Them/Strangers a onih 10% jednostavno ne mogu da izvuku prethodno viđeno.",0,0
"Zašto biti fan ponekad nije dovoljno Na papiru, ovo je verovatno trebalo da bude urnebesno smešno. Jer da nije tako izgledalo, Seth Rogen se ne bi pojavio u čak dve uloge (od kojih je samo jedna duhovita). Četiri dvadesetineštogodišnjaka, drugari od detinjstva, ultrafanovi Star Wars sage početkom 1999. odlučuju da sa Lucas-ovog imanja ukradu prvu kopiju novog nastavka SW- Phantom Menace, zato što jedan od njih, koji je terminally ill (pogodite šta mu je), neće dočekati premijeru ovog filma. Sentimentalna premisa, jedan od najvećih poponima moderne američke kulture, road-movie i pomenuti Seth Rogen i nespomenuti Jay Baruchel (iz prerano ugašene Appatowe superserijice Undeclared) trebalo je da garantuju fenomenalan film. Jedan od onih koji na dobar način objašnjavaju kako je umetnost velika skoro kao život (poput What Happened to Baby Jane ili... Boogie Nights, što da ne?). Ja nisam nikakav fan Star Wars. Ali mi starswarsfilija ide na kurac više nego sami filmovi, baš kao i većina referenci na ovaj serijal koja može da se pronađe u novim američkim komedijama (a koji nisu nužno Kevin Smith-ove). A Fanboys je prekrcan referencama, memorabilijom, replikama i mini-kvizovima na sve moguće nebitnosti prva tri (odn. fuckin „druga tri“) nastavka serijala! No, odbojnost prema SW neće biti presudna da prihvatite tužnu činjenicu da ovaj film jednostavno... nije smešan. Likovi su bezdušno antipatični, geek nasleđe na kome sva SW fama počiva kod njih je nekako klišeizirano interpretirano i ma koliko se oni među sobom razlikovali (jedan je debeo, jedan nosi naočare, jedan je krenuo putem američkog sna, a jedan će da capne) imate utisak da gledate istog luzera u četiri verzije. I ona uglavnom...wait,wait for it- nije smešna! I tu ni ljubavna afera jednog od njih sa Miss Mars odn. Kirsten Bell ne pomaže puno. Road-movie koji je san svakog reditelja zato što pruža beskrajne mogućnosti, kako za neverovatne epizode, tako i za još neverovatnije metafore, ovde se iscrpljuje u simpatičnom, ali beskorisnom rivalstvu sa Star Trek frikovima (hezusa mi, ti su još više za fajnal solušn), imbecilnoj izirajderijadi sa guru-gejem koga igra... wait, wait for it- najstrašniji Meksikanac ikada- Danny Trejo. Ili predvidljivim americanpie susretima sa najstarijim zanatlijkama. Utisak daj-šta-daš-zatrpaćemo-sve-SW-referencama u scenarističkom pristupu potpuno je zanemario da će ovaj film biti sjajan tek i samo ako se dopadne onima koji pojma nemaju šta je to uopšte Star Wars, ali će odmah nakon gledanja ovog filma otići da saznaju. Ovako, bežaće od Star Smorsa kao Kosovo od Srbije. I kada pre početka Phantom Menace jedan od njih pita- What if the movie sucks?! nama ostaje samo da se gorko osmehnemo na pomisao da je gledanje istog bila nečija poslednja želja.",0,0
"Kao što su braća Dardenne uspela da udome jednog od retkih izgubljenih duša iz svojih filmova, tako je i Kaurismaki upotrebio bajku da svoje uobičajene junake – slabo plaćene radnike, alkoholičare, boeme i njihove trpeljive žene smesti u, samo za to pripremljen, mali raj na Zemlji. Čistač cipela Marcel Marx (André Wilms) koji živi u predgrađu francuskog grada Avra sa bolesnom ženom, i ne baš puno ušteđevine, dobija priliku da spase dečaka Idrissu, ilegalno dospelog iz Gane, koji se uputio na britansku stranu La Manša. Prihvativši na sebe ovaj posao, Marcel postepeno u akciju sakrivanja dečaka uključuje ceo komšiluk – pekarku, prodavca povrća, vlasnicu bara i svog kolegu, čistača cipela, takođe ilegalnog emigranta što Kaurismakiju pruža priliku za prikazivanje galerije malih i skrajnutih ljudi nalik njegovim ranijim ostvarenjima. Iako isprva ne preterano naklonjeni prema Marcelu koji, poput još jednog spasioca iz Čoveka bez prošlosti dobija bakšiš od požrtvovane supruge (Kati Outinen, jedna od omiljenih glumica ovog reditelja) kako ne bi propio celu dnevnicu, kada saznaju da pomaže dečaku, svi mu otvaraju vrata. Otuda Marcel s punim pravom može da kaže Idrissinom dedi: “Ne brinite. Nisam sam. Imam prijatelje.” Očigledno fasciniran pričom o sovjetskom Sputniku 2 po kome je nazvao svoju producentsku kompaniju, Kaurismaki Marcelovom psu, takođe zaslužnom za skrivanje dečaka, daje ime Lajka. Ako se dobro pogleda kako ilegalni emigranti putuju u potpalubljima brodova i hladnjačama kamiona ne bi li dospeli u neki bolji, nepoznati im svet, očigledno je da Kaurismaki svojom pričom o emigrantima manje asocira na deportaciju Jevreja i njihovo skrivanje od strane dobrih duša kako je primećeno u nekim filmskim kritikama, a više, prema svom iščašenom i apsurdno-bajkovitom pogledu na svet, upravo na kosmički program kojim ljudi pokušavaju da dospeju u svet izvan Zemljine orbite. Otuda i greška dečaka koji izranja pred Marcelom na obali La Manša, naivno pitajući: “Je li ovo London?”, te šaljivi odgovor čistača cipela da je tražena adresa preko puta. Dovodeći u vezu emigrantsko lutanje, nadu u bolji svet i uslove putovanja sa Lajkinom „avanturom“, Kaurismaki izmešta emigrantsku priču iz realističkog u okvire začudne bajke. Angažman ne izostaje, samo ovakvim pomakom omogućava gledaocu da problem globalizacije i njenih žrtava vidi na drugačijoj pozornici. Preko svojih junaka, njihov malih radnji, stanova i barova, kao i u svojim ranijim filmovima, Kaurismaki postavlja tanku zavesu stilizacije povezujući naizgled nespojive stvari – džuboks, rokenrol i ostarele radnike. Utisak utopije koji film stvara vezan je upravo za bazičnost prohteva njegovih junaka – svaki cent koji zarade beleže limene kutijice ili popijene čašice u baru, vekne hleba i strukovi praziluka. U ovakvoj prostoj robnoj razmeni, čudo koje nije strano ni ranijim Kaurismakijevim filmovima, u Avru deluje manje apsurdno, a više bajkovito. Otkud bajke od evropskih reditelja poput Kaurismakija i braće Dardenne od kojih smo očekivali sve samo ne srećne krajeve i jasne pouke? Odgovor je jednostavan – njihovi junaci su to zaslužili.",1,1
"Kada se pred čovekovim očima prikaže tolika količina brutalnosti, nasilja i kojekakvih eksplicitnosti s kojima se retko možete susresti u svakodnevici, postavlja se pitanje da li je sve to krvoproliće potrebno. Razume se, za sve one kojima je stomak slab i koji pate od što lažne, što istinske potrebe za zgražavanjem, ovaj film nije preporučljiv. Isprva biste pomislili da je poput niskobudžetnog francuskog krimića Kresni me, ili će vas atmosfera na trejleru zavarati da je nalik na Točkove, ali ovaj film je nešto sasvim drugačije. Ako uzmemo u obzir da je ovo debitantsko ostvarenje Srđana Spasojevića, onda nema sumnje da je makar po ekscentričnosti i odstupanju od stvaralačkih klišea u Srbiji Mladen Đorđević dobio konkurenciju. Možda ste mislili da se u filmskoj, kao i u svakoj drugoj grani umetnosti može doći do granice koja se ne prelazi, ali uvek postoje ti izuzeci koji krše pravila. Za sada to je Srpski film. Film prati Miloša, koga i više nego uverljivo portretiše Srđan Todorović, bivšeg porno glumca koji je zbog loše finansijske situacije dobio, a potom i prihvatio ponudu moćnog porno producenta Vukmira (tumači ga Sergej Trifunović) da za njega snimi porno film, uz honorar takav da će njime zbrinuti i sebe i ženu i dete. Međutim, jedini uslov jeste da ne pročita scenario filma u kom će igrati. Nešto kasnije on otkriva da je uvučen u, za Srbiju, potpuno novo snuff tržište o kojem on nije ni razmišljao. Ovaj motiv oca koji čineći žrtvu u vidu najgoreg greha pokušava da spase porodicu, imali smo i u skorijoj Klopci, ali u njoj nije ceo film posvećen pukoj realizaciji te žrtve kao u Spasojevićevom filmu. Pokušaje prikazivanja snuffa u domaćoj kinematografiji (a da pri tom nije neka ilegalna verzija u porno shopu) imali smo i u Životu i smrti porno bande, koji su bili veoma verodostojni, ali u toku gledanja ovog filma konstantno imate utisak da ste baš vi objekat nad kojim se neko iživljava ili vrši torturu. Dobijate napade panike i potrebu da se branite, pa čak i da pobegnete s lica mesta, što se na premijernom prikazivanju na ostinskom SXSW festivalu i događalo, a ni publika na Cinema Cityju nije bila mnogo imunija. Pored poplave krvi, toj jezivoj estetici filma doprinosi i enterijer u kome je snimana većina surovih scena. Zanimljivo je što, bez obzira na to koliko se u pojedinim trenucima nadali da će jedina poenta filma biti prikaz masakriranja i vašar gadosti, dramaturški on na kraju zaokružuje celinu, oporu doduše, i čini se da u mnoštvu scena metaforički vrlo lepo oslikava situaciju u našoj zemlji, pre nego obilje socrealističnih drama kojima smo nemilice bili izlagani poslednjih dvadeset godina. Za konzervativniji deo publike ovo bi trebalo da bude onaj „poziv za buđenje', jer dobar deo ljudi u Srbiji i dalje na ovakve stvari gleda kao da su „negde tamo'. Ne, nisu, već upravo po našim podrumima, na našim tavanima, u našim dvorištima... Koliko god, na kraju krajeva, surovo zvučalo, film bi trebalo da pogleda što veći broj ljudi. Surovo, jer je neminovno da će se gomila glava u bioskopskoj dvorani konstantno okretati sleva nadesno. A to se podrazumeva i za ljubitelje svih podžanrova horora, koji veruju da su oguglali na sve. Činjenično stanje je i da se srpski film promenio posle Srpskog filma, očito nabolje, ponajviše zbog najzad dočekane klasifikacije po žanrovima, što je domaćoj kinematografiji decenijama nedostajalo.",1,1
"Iako je konvencionalan izraz poslednje što ćete očekivati od Kaufmana, Sinegdoha će vas zateći i impresionirati nesvakidašnjošću i kompleksnošću. Film je stilski bliži Jonzeu nego Gondryju, ali ambicijom i grandioznošću daleko prevazilazi Malkoviča i Adaptaciju. Svi scenariji Charlie Kaufmana fokusirani su na ontološke probleme, ali Sinegdoha je prvi koji se nedvosmisleno tiče ljudske smrtnosti. Caden Cotard (Philip Seymour Hoffman) je pozorišni reditelj izmučen lošim brakom, kreativnom krizom i psihosomatskim bolestima. Kaufmanov izbor njegovog imena govori puno, s obzirom na to da Cotardov sindrom u psihologiji označava osobu koja se do te mere gnuša sebe da počinje da veruje kako je mrtva. U kaufmanovskom nastojanju da stvori dramu brutalne iskrenosti i apsolutne verodostojnosti, Cotard stvara alternativnu realnost: svaka ličnost iz njegovog života dobija glumca koji će je tumačiti, dok posle decenija proba svaki glumac ne dobije sopstvenog glumca, svako od njih ne postane glavni protagonista sopstvene priče, a gigantska inscenacija drame ne preraste u sinegdohu za Njujork. U takvoj postavci, gledalac će se posle pretežno humorističke prve polovine filma morati svojski potruditi da do kraja ne pogubi niti koje povezuju sve te likove. Ritam biva bitno usporen pri kraju, pa se čini da film traje duže od 124 minuta. Bilo da je to do Kaufmanovog neiskustva kao reditelja, ili prosto do želje da naglasi sporost proticanja vremena u staračkoj usamljenosti, utisak je da bi za nijansu konciznije finale imalo jači efekat. Da je ostao u rukama Spike Jonzea film bi možda bio zanatski savršeniji, ali Kaufmanov sadržaj ostaje nesporno jak. Sinegdoha, Njujork vrvi od problema nagomilanih tokom pet godina produkcije: smrt, prolaznost, bolest, veze, strast, umetnost, integritet, identitet, krivica, nada provučene su kroz film na bolno iskren način. Kaufman će vas njima i zasmejati i potresti do suza, istovremeno vas zbunjujući zakučatostima zapleta i vizuelnom grotesknošću. Uprkos nadrealnosti celokupnog prizora, neizbežno ćete prepoznati sopstvena iskustva i strahove, jer film se bavi dilemama svakog od nas i podseća nas na to koliko smo zapravo prepušteni sami sebi. Sudbina je samo ono što čovek sâm stvori i značaj svakog izbora nesaglediv je. Zbog toga Sinegdohu mnogi vide kao pesimističan, pa i deprimirajući film. Svestan težine tema koje je odabrao, autor je pokušao da ih ublaži humorom, ali samo do mere koja ne ugrožava intenzitet tragičnog. Rezultat je film koji publiku i kritiku deli na oduševljene i zgrožene, uz mali broj onih sa utiskom osrednjosti. Rezultat je ep o gubitniku i gubitku, nepokolebljiv u svom izrazu memento mori motiva, film koji podstiče na razmišljanje, zahteva višestruko gledanje i predstavlja upravo onu umetničku istinu kojoj Cotard bezuspešno teži. Rezultat je i finansijski debakl filma, ali i potencijal da za par decenija stekne status klasika.",1,1
"Čak i ako ništa ne znate o istoriji Engleske, sigurno su vam nekad do ušiju doprli izrazi kao što su „viktorijanski moral“ ili „elizabetanska drama“. U slučaju filma Elizabeta: Zlatno doba reditelja pakistanskog porekla Shekhara Kapura i dvojice britanskih scenarista Williama Nicholsona i Michaela Hirsta, mahom specijalizovanih za priče iz epohe, trebalo bi da je bilo važno ovo drugo. Možda je i bilo. Međutim, nije lako prilagoditi biografske istorijske podatke modelima šekspirovskih tragedija. Da je Englesku posle ubistva Mery Stuart porazila španska Armada i da je propala, bilo bi dobro za tragediju: tragična greška vladarke počinjena u neznanju dovodi do njene lične propasti i propasti kraljevstva čiji je vođa i istaknuti simbol. Takođe, da su muke s Mery i katolicima tretirane kao noćna mora, pa da se posle engleske pobede nad Španijom Elizabeta srećno udala za nekoga s kim je prethodno očijukala i da su zatim živeli srećno do kraja života, bilo bi dobro za elizabetansku komediju. Ali, nije se ni tako dogodilo. Dogodilo se da je posle krvavih obračuna s političkim neistomišljenicima unutar zemlje Engleska pobedila moćnog spoljnog neprijatelja, te je, nasuprot dramaturškim pravilima mogućnosti i verovatnosti, nastupio period mira i prosperiteta. Da je barem chick-flick metodom tragedija prešla na lični plan nesrećne kraljice bez ljubavi i potomstva, i to bi bilo nešto. Ali nije: na kraju vidimo kraljicu koja blagosilja dete svog nesuđenog ljubavnika i politički lojalne a seksualno nelojalne dvorske dame. Tom prilikom kraljica se još blaženo smeši, bez ikakve autorske ironije prema ovoj slici – odlučila je da bude majka cele Engleske. Kao da je to, pa, neko novo znanje i odluka: sve vreme filma unutar melodramatske linije radnje Elizabeta zapravo podvodi dvorsku damu svojoj simpatiji i pokazuje kako joj je kontrolisanje drugih najdraži vid zadovoljstva. Uprkos svoj raskoši raznih filmadžijskih zanata, počev od bogatstva produkcije u kojoj, podvodno snimljeni, plivaju konji i junaci, preko kostima i scenografije, do kamere i režije, Elizabeta je ostala nedorečena. Zbog toga što su se kako-tako držali istorijske građe, autori su propustili da nam kažu šta njihova priča zapravo ima da nam poruči. Iako Elizabeta posle ubistva Mery Stuart ima osećanje tragične krivice i slutnje da će zbog počinjenog zločina sve krenuti naopako, to se ne događa. Iako nam se duh epohe nagoveštava zvezdočatcem i kraljičinim verovanjem u njegova predskazanja, sam zvezdočatac ograđuje se od svog nenaučnog znanja i ne predviđa ništa osim samih tegoba profesije vladara. A vladarske muke nikada nisu male: pustiti opoziciju da cveta jer ima na to pravo ili je zatući u korenu ubistvom njenog vođe? Kad nam se danas dogodi nešto takvo, stvar je malo anahrona, ali u 16. veku politička ubistva bila su deo uobičajene prakse. Najzad, izboriti se za nešto novo, za slobodu u odnosu na konzervativni katolički svet u ono doba, bila je velika stvar. Uz to je u film vrlo lako moglo da se nakalemi i savremeno viđenje lične ljudske slobode u izboru životnog stila neudate žene bez dece. No, to bi onda bio pametan film koji govori o pravima manjine u odnosu na većinu, a ne film koji svaka udata ćurka u publici može da tumači ili proguta bez tumačenja; naime, iako je Kraljica Devica zapravo predstavnik manjine, ovde je tretirana kao predstavnik one većine žena koje su udate (za presto ili muža, svejedno je) i imaju decu (ili Englesku, opet je svejedno), a, eto, ne smeju da imaju švalera i zbog toga ih ponekad zaboli duša! Dakle, umesto da biografski film o kraljici Elizabeti u podznaku bude tragedija, komedija ili drama, autori su se dvoumili i dvoumili i, kao Hamlet, izgubiše carstvo uz nešto melodramatske sramote! Toliko o elizabetinstvu. Iako je reč o dva odlična filma na koja se, između ostalih, Kapurova Elizabeta asocijativno referiše, prosto nema dileme da je trebalo da autori više puta pogledaju Kraljicu Kristinu Roubena Mamoulijana (Greta Garbo, režija, fotografija, odnos prema istoriji i etika), a ne Konana varvarina Johna Miliusa (kostim Sandahl Bergman, muzika, odnos prema mitu i, opet, etika). Sad, šta je – tu je: ima šta da se vidi, ali nema o mnogo čemu da se misli.",1,0
"Ne očajavajte dragi naši filmski moljci navučeni na 2kokice. Iako nas nije bilo za vikend, vaše posete nas uvek obraduju pa smo rešili da vas u ponedeljak obradujemo nečim sočnim… Dosta se polemika vodilo u filmofilskim krugovima oko ovog filma, njih su vodili prekaljeni fanovi Gaja Ričija, reditelja ovog ostvarenja za koga jesu ili nisu očekivali da se otisne u ovoliko komercijalne vode, zatim se diskutovalo akciono okruženje u koje je smešten ovaj, sada već klasični heroj, za koga smo navikli da probleme rešava sivom masom, a ne mišićnom i šutiranjem protivnika u međunožje. Nova adaptacija Šerloka Holmsa nas vodi u srce Londona gde ovaj promućurni privatni detektiv u pratnji kalauza Votsona privodi pravdi okorelog kriminalca Blekvuda, radog korisnika crne magije. Posle uspešnog vešanja ovog okultaša, Šerloku na gajbu upada nikad preboljena ljubav Ajrin u isto vreme kada mu saopštavaju da je Blekvudova nadgrobna ploča slomljena, a kovčeg prazan… Bilo kako bilo, konačno sam skupio slobodnog vremena da podgledam ovaj film sa vama podelim mišljenje. Robert Dauni Džunior, pravi tumač ovako kreiranog lika je pravi izbor za osobenjaka koga odlično portretiše u ovom ostvarenju. Nije nam najjasniji bio koncept previše dinamičnog Šerloka Holmsa i samim tim nam je umanjeno strahopoštovanje kada ga vidimo kako se znoji i trči, sa mukom obija brave, mlati se sa kojekakvim londonskim šljamom i baca se u stranu na svakih tri minuta u strahu od eksplozija koje ga prate u stopu. Ipak daleko od toga da ovaj film nije kul. Možda smo samo previše očekivali od samog imena…",1,1
"Mogu da se setim svega nekoliko „filmova u nastavcima“ u svetskoj kinematografiji, kada drugi deo nije bio katastrofalan u odnosu na prvi. Odmah pomislim na ”The Godfather 2” Frensisa Forda Kopole (Francis Ford Coppola), koji se pokazao kao dostojan sledbenik kultnog klasika iz 1972. godine i pomerio granice filmske industrije ili npr. „The Lord of the Rings: The Two Towers“, majstorija Piter Džeksonova (Peter Jackson) sa kojom je iznova ispoštovao Tolkinov (J.R.R. Tolkien) epski svet. ”Elizabeth: The Golden Age” režisera Šekara Kapura (Shekhar Kapur), nastavak filma ”Elizabeth” iz 1998. godine, samo je jedna bleda senka projekta koji je proslavio Kejt Blanšet (Cate Blanchett) i omogućio joj da postane glumica kakva danas jeste. Ona je ujedno i jedini kapital drugog dela. Mnoge glumice, poput Helen Miren (Helen Mirren), Vanese Redgrejv (Vanessa Redgrave) i Džudi Denč (Judi Dench), su pokušale, i na svojstven način uspele da dočaraju lik najvećeg ženskog vladara u istoriji. Ali Blanšetova to radi sa neprikosnovenom uverljivošću, elegancijom i držanjem karakterističnim za jednog monarha- ona je naoprosto Elizabeta! ”Elizabeta – Zlatno doba” je u stvari, jedna velika prevara, načičkana sa dovoljno raskošnom kostimografijom i blejštavom scenografijom, ne bi li nas uspešno zaslepila da ne primetimo manipulaciju istorijskim činjenicama. Inače, film se uopšte ne bavi tematikom koju obrađuje. Koliko nam je prvi deo približio Elizabetu kao osobu, objasnio njeno okruženje i socio-političku strukturu Engleske šesnaestog veka, toliko je njeno zlatno doba prikazano sa ne baš toliko zlatnim kvalitetom. Celokupna tematika je obrađena ovlaš, više u prolazu nego sa pažnjom. Jedino što ostaje u sećanju jesu Oskarom nagrađeni kostimi Aleksandre Birn (Alexandra Byrne). Siguran sam da svaka haljina vredi koliko i prosečan budžet filma B produkcije. Sa istorijske strane je promašaj, previše probritanski orijentisana sapunica gde su englezi težište dobra na ovom kontinentu. Koliko god da su katoličke zemlje pretendovale na ”ostrvsku” teritoriju, kontra tendencije su bile jednakog intenziteta. Pomorskoj bici između Španije- Filipa II i Elizabetanske Engleske, pridat je preveliki značaj, to je tek bila frakcija čitavog sukoba između, možemo slobodno reći, katoličke i anglikanske crkve. Pored dobrih uloga Klajva Ovena (Clive Owen), Džefrija Raša (Geoffrey Rush) i Samante Morton (Samantha Morton), ”Elizabeth: The Golden Age” ostaje uvreda za istorijske filmove, ”popcorn” proizvod gde je bitnije sve sabiti, na lep način, u sat ipo a ne edukovati gledalište ni u najmanjoj meri.",0,0
"Ne kaže nam puno toga što već nismo znali Falsifikator počinje kao interesantna, kusturicovsko-felinijevska priča o školskom učitelju u malom mestu koji je svojim 'veštinama' pomogao mnogom radnom narodu da stigne do neophodnih diploma ili svedočanstava koja su stajala na putu njihovog zapošljavanja ili zadržavanja posla. Način na koji nam reditelj Goran Marković predstavlja njegove aktivnosti, kao i junake 'malog mista', pun je simpatija i naslućuje jednu od onih pametnih komedija u kojima na sudbinama malih junaka spoznajemo tegobe čitave nacije. Problem je što film relativno brzo posrne u nešto drugo i odluči da bude neduhovita, didaktična metafora o 'Jugoslaviji u malom'. Školski učitelj u solidnoj interpretaciji (ko-producenta) Tihomira Stanića završava u zatvoru za zločine koje je počinio i na toj 'pozorišnastoj' sceni još jednom se susrećemo sa ključnim stvarima koji su te 1968. potresli i sirotu Jugoslaviju. U zatvoru nas po receptu zatiču svi akteri promena koje će uslediti tri decenije kasnije- Srbi, Hrvati ('ustaše'), Muslimani i Crnogorci (ovde kao reprezenti najzaucanijih oblika pro-komunističke neo-staljinističke opcije). Jedino Šiptara nema. Svi oni su nevini i na ovaj ili onaj način žive u nekom obliku 'falsifikovane' realnosti, što je, paradoksalno, jedino što im je 'ta država' stvarno pružila. Marković preko falsifikatora koji diže ruke od svog zanata odlučuje da se bori za istinu, da stigne makar do njenog parčeta. Tragikomično, kako ovom podneblju i priliči, svaki njegov napor za istinom kao bumerang se vraća i pobija nekoga ili nešto. Na kraju filma, ta potraga rezultira u skoro apsurdnoj reinkarnaciji teorije da je i Tito u nekom trenutku bio zamenjen, tj da je riba od glave bila falsifikovana. Iz nekog razloga, sva dešavanja uvijena su u priču sina falsifikatora što niti bitnije utiče na njeno izglaganje niti je emotivno ili sveznalački na bilo koji način unapređuje. Marković je čak u pedantnoj nameri da svaki aspekt bude deo 'dve realnosti' od tog sina napravio iluzionistu koji putuje sa lokalnim cirkusom i 'traga za ocem'. Nisam siguran da bavljenje ovom temom, niti zaključci koje Marković donosi na bilo koji način intrigiraju domaće stanovništvo, a bojim se da je na temu Kusturica već sve rekao inostranoj publici. Markovićev film tako ostaje jedva simpatično ostvorenje koje sa zakašnjenjem saopštava 'velike istine' koje, nažalost, deluju tako kao da ni njega samog ne zanimaju naročito. Šteta. Ovde je bilo materijala za ozbiljan i dobar film.",0,0
"Iako nisam fan zombi filmova postoji nekolicina koji su zaista dobri. Pre svega tu mislim na Romerov Dawn of The Dead za koga poštovani Dejan Ognjanović kaže da je najbolji horor ikada snimljen. Potom imamo i njegov rimejk koji je bio sasvim ok i iza njih bih stavio i 28 Days & Weeks later. S obzirom da je Romero začetnik zombi horora, očekivao sam mnogo bolji film od ovog. Ono što je dobro, akcija kreće odmah bez nekog nepotrebnog uvoda za ovu vrstu filmova i to je moglo biti veliki plus da je film nešto bolji. Mnogo je više stvari koje mi smetaju. Sami likovi su mi bili veoma slabi. Imamo gomilu dosadnih studenata i njihovog tužnjikavog profesora kako snimaju film. Ceo film je ustvari montaža njihovih snimaka. Ako je već došlo do te apokalipse, kako je neko uspeo fino da sakupi sve to i montira? Još bitnije pitanje, zašto bi to radio s obzirom na opasnost? Najbitnije pitanje, kome bi takav film bio prikazan? Preskočiću preko toga jer iako nisu male stvari, nisu toliko bitne za kvalitet filma. Kao što rekoh, imamo gomilu bledunjavih, nezanimljivih likova koji tako malo šetaju, pa malo susretnu kog zombija i sve u krug. Njihove priče su me prilično zamarale i činile gledanje filma veoma napornim. Naravno, tu su i neizbežne scene sa vojskom. Ne znam za vas, braćo i sestre, ali u ovim novijim zombi filmovima, čini mi se da ta vojska pravi više teškoća našim glavnim likovima nego li pomaže. Opet imamo one zaključke tipa kako smo mi veće zlo od zombija, sami smo krivi i tako te stvari. To se ovde pokazuje u zadnjoj sceni koja bi možda trebala da mi zvuči pomalo patetično ali what the hell, meni je to delovalo prilično simpatično. Sve u svemu očekivao sam više od legendarnog Romera.",0,0
"Da li ste spremni za najdužih, najbolesnijih i najuzbudljivijih sat i po u svom životu? Da li patite od bolesti srca, klaustrofobije, slabog pritiska, povišenog šećera ili se plašite zmija? Ukoliko je vaš odgovor da, Lekarska Komora Srbije vas savetuje da da sledeći film preskočite. Savet urednika 2kokice.com vas savetuje da ga pogledate. Jer zbog ovog filma vredi umreti. Bukvalno. Rajn Rejnolds se od lokalnog momka iz serije „Riba i dva ortaka“ ili kako već, popeo na sam vrh Holivudske scene. Zato i ima muda da se od Holivuda udalji i zaigra u nezavisnoj španskoj produkciji (na engleskom je film, ne plašite se). Pol je kamiondžija koji radi u Iraku prevozeći različitu robu za pomoć Iračanima i na taj nači pokušavajući da prehrani, jelte, svoju porodicu. Njegov nenaoružani konvoj napada grupa plaćenih terorista i on se nalazi živ zakopan ko zna koliko ispod površine zemlje sa mobilmnim, zipom, baterijskom lampom i porukom od terorista… Znam da će posle ovih mojih rečenica da se jave hejteri, ali koncept, atmosfera, gluma, režija i sve pride su toliko bolesno dobri u ovom filmu da sam bukvalno grizao prste celom dužinom trajanja. Iako je po trejleru bilo evidentno šta se dešava i kako će se stvari odvijati, ovaj film je daleko od predvidivog. Same sitnice u radnji imaju par propusta i nelogičnosti, ali daleko od toga da ne krvarite zajedno sa ovim pre, pre kul momkom.",1,1
"Najlepše je kad se plašite od nečega što vam izgleda nepoznato, možda ne baš i kada izgleda nejasno Sauna je finski art house horor sleš meta-misterija sleš kvazi-bergmanovska studija o mogućnosti iskupljenja verom. Ili neverom. Ali mnogo je bizarnije to što su od reditelja Antti-Jussi Annila (koji ima tek trideset godina), a ako je verovati komentarima na imdb.com-u, producenti tražili da od ovog materijala napravi tinejdžersku slešer komediju. U to je, zapravo, najteže poverovati. Film pre svega fascinira svojom fenomenalnom fotografijom. Smešten u doba kada je kuga bila „in“ pretnja, a Rusi i Šveđani crtali granicu između svoje dve teritorije nakon dvadesetpetogodišnjeg rata (a čime se ovaj film bavi), Annila uspeva da kreira moćnu atmosferu zbog koje ono malo radnje deluje kao da se odvija između božijeg i đavoljeg daha. Zima, bestragija, izmaglica, šume bez lišća, siromaštvo, musava vojska, drvene kolibe, razmazane ikone i- sauna, u sred močvare, koja izgleda kao manje atomsko sklonište nekog od novobeogradskih blokova. Pratimo dva brata, Eerika (psiho) i Knuta (crta mape), koji imaju nezahvalan zadatak da sa svojim kolegama Rusima prođu graničnim pojasom i ubeleže granicu, kako bi se znalo čija carevina i čija religija gde ubira porez, odnosno duše. No već na samom početku puta desi im se peh. Eerik „konvertovanog“ domaćina jednog doma izbode toliko puta da se umorite gledajući prizor, dok oba brata zaborave njegovu kćer u zabravljenoj podrumskoj zemunici koja se nalazi nedaleko od kuće. Kao i u većini japanskih filmova, ovo dovodi do lošeg vajba koji prati ekspediciju, kao i do pojave devojčica koje... Fenomenalna fotografija, precizna režija, izvrsni kostimi, ludačka montaža, jednostavni, ali superefektni efekti čine da tokom Saune imate utisak da gledate film čija namera nije da vas plaši, već da vam usadi strah, što i jeste kvalitet najboljih horora. Međutim, ta Sauna bi morala da traje, makar, dva i po sata, a ne samo pola od toga. Nisam upoznat sa trivijom oko snimanja ovog filma, ali sve, majke mi, deluje kao da je Annvil imao para da realizuje samo 50-60% scenarija, pa je onda snimio šta je mogao, najbolje što je mogao u nadi da će kako-tako spojiti početak i kraj priče. Zahvaljujući tome film ima dosta nejasnoća na elemenatrnom nivou. Svaka treća scena je elipsa koja se nikada ne objasni (ili barem ne do kraja). To, naravno, ostavlja dovoljno prostora da se svaki gledalac učita koliko mu drago i da se prži na vatrici sopstvenih strahova, ali, kako idemo pri kraju, kriptičnost počinje da biva kontraproduktivna i gledalac (ja) ostaje i malo frustriran prizorima koji, iako su među najboljim koje je viđao po hororima (poslednja scena na potoku, recimo), na značenjskom nivou, nažalost, ne objašnjavaju ama baš ništa. Zbog toga...",1,1
"Kada sam pre nekih pola godine naleteo na ovaj film na IMDB, dvoumio sam se da li ga ubaciti u listu. Umesto da se vodim svojim neprejebivim principom 'ako se dvoumiš, batali, očigledno nije vredno tvoje pažnje. Ako valja, predložiće ti neko drugi' ja smestih ovaj film u listu. I sada kada je dobrom starom metodom zvanom ofrlje došao na meni, da li moj neprejebivi princip i dalje pije vodu ili ću ga se odreći - saznaćete u daljem tekstu. Film počinje sa porukom da je ovo istinit događaj i saznajemo da je uhvaćen najveći špijun u američkoj istoriji. Logično pomislim da ovo ne može da omane. Ako je De Niro mogao da napravi remek-delo od The Good Shepherd-a, Spilberg veoma dobar Munich bez nekih kolosalno velikih špijuna, ovo je moralo da uspe. Ovde gledamo poslednja dva meseca pre hvatanja tog čoveka. Zadužen da raskrinka najboljeg špijuna kojeg je Amerika imala je momak u naletu. Zašto se odlučiti za žutokljunca umesto za majstora - to ima i prednosti i mane. Recimo mane su što je žutokljunac i što ovaj iskusni može da ga prokljuvi samo tako. Ustvari, da je zaista toliko dobar i prokljuvio bi ga očas posla. Prednost je ta da ovaj iskusan može da ne posumnja u ovog klinju zato što je žutokljunac. Zašto bi neko stavio žutokljunca da proverava ovakvog velikana. Sa te strane ovo pije vodu i nemam nikakve zamerke. Kada vam kažu da je film o najopasnijem špijunu svih vremena, onda tu činjenicu konstantno držite u glavi. Prva stvar je što moraš da imaš glumca koji može da iznese veliki intelekt, veliku sposobnost, da izbaci i najmanju trunku teatralnosti. Ne kažem da Kris Kuper nije dobar glumac, ali jednostavno nije legao za ovu ulogu. Verovatno ima udela i to što je uloga očajno napisana, ali previše je teatralan, previše pun sebe u momentima kada treba da pokaže svoju sposobnost. Ni Rajan Filip mi nije legao ovde ali tek za njega mogu da kažem da je produkt lošeg pisanja likova koji ne vide dalje od šablona. Elem, kako imamo strava špijuna, moramo da imamo utisak o njegovim sposobnostima. E tu su se scenaristi pogubili. Umesto da vremenom stičemo utiske o tome koliko je ovaj stručan, non stop se trubi o tome kako je zajeban, non stop se stvara neka veštačka atmosfera pretnje kako će on saznati nešto, a ovakav prinicip ništa ne valja. Sposobnosti koje pokazuju mogu da budu cool detetu od 10 godina. Špijun se ne kurči kako može da razluči laž od istine, on koristi to kao svoje oružje. Dobar deo filma ovaj čovek pokazuje mladiću kako je mega zajeban, a to bude samo na rečima i nebitnim detaljima. Potom se prelazi na to da ovaj čovek ipak treba da prenese neko znanje na ovog žutokljunca. On to čini time što govori kakav je zapravo FBI sistem koji on treba da unaredi. FBI onda izgleda kao dinosauruska organizacija koja ne bi mogla da skonta gde je Ajfelov Toranj kada bi ga neko ukrao. Ne možeš me ubediti da je neko sposoban time što ističeš nesposobnost drugih. Pokaži mi da je ovaj sposobniji od sposobnih. Ali dobro, od petnaest minuta pisanog scenaria nismo ni mogli dobiti nešto bolje. Naravno, u svim filmovima gde neko špijunira nekog negativca, obavezno dolazi do emotivnog povezivanja. Doni Brasko je recimo jedan dobar film na tu temu. Ovde su oba lika takvi kao da si ih nasumično pokupio sa ulice. Potpuno bezvezne priče, bezvezna kurčenja sve to vodi ka nekom nezanimljivom povezivanju. Niti sam ja video razloge zbog kojih bi se ovom mladiću dopao ovaj 'prevejani špijun' niti sam video razloge zbog kojih bi ovaj prevejani špijun išta verovao ovom žutokljuncu. U Doni Brasko vidimo impakt veze između likova koje tumače Dep i Paćino. Ovde to izgleda kao da ste povezali mrava i magarca. Niti mogu da se sporazumeju niti imaju išta zajedničko. Ni stručna ni životna učenja o kojim se ovde laprda nisu vredna pažnje. Umesto da se smisli dobra priča uz koju će ovo povezivanje izgledati prirodno, sve je isforsirano i nezanimljivo. Ono što mi je najviše išlo na nerve je religiozni aspekt. Većina ljudi sa kojim se družim, većina ljudi u mojoj porodici su jako religiozni ljudi. Niti meni smetaju njihovi stavovi niti njima moji, iz prostog razloga što niko od nas nije budala niti fanatik. Mogu da skontam ljude koji su veoma posvećeni religiji, mogu i da skontam mada neću da razumem religioznog fanatika ali ako mi kažeš da je neko najbolji špijun a ovoliko je fanatičan da mu je to očigledna slabost, to neću da prihvatim. Potom ovo momče neće da se kune u Boga takođe. Matori, hoćeš da budeš špijun, moraš da lažeš, moraš da budeš ono što nisi i to je to. Mislim ne moraš, ali onda si trulež i nisi ni za jedan posao. Religija se tako potencira na neprirodan način da mi je to kolosalno išlo na nerve. Jedna devojka nije u tom religioznom fazonu i sada je njoj užasna tenzija što je otišla u crkvu. Možeš misliti, baš dramatično i vredno mesta u ovakvom filmu. Umesto da religiju predstave kao snagu i vodilju ovih ljudi, predstavili su je kao kamen spoticanja. Lagano možeš da mu priđeš i kažeš 'zakuni se u Boga da nisi uradio to i to' i ćao zdravo, problem rešen. Dobar deo filma se troši na povezivanje i upoznavanje i kada saznamo konačno šta je slučaj, budemo iznenađeni, nije tu ništa sporno, ali ta iznenađenost je zato što sve to dolazi ni iz čega. Čovek o kom pričaju, taj najveći špijun ikada nije onaj koga gledamo. Takođe, ovom mladom balvanu kada se iznose činjenice vezane za ovog lika, on je samo malo iznenađen. Tek uviđa svo zlo čoveka kojeg prati kada čita šta je on pričao za Ameriku. Toooo majstore, to je taj patriotizam. Može on pobiti milion ljudi, ali ako ti kaže da je Amerika 'retardirano dete', e onda te je dirnuo u žicu. Takođe, ako imamo špijunsku borbu, očekujem više dobrih scena. Ovde se kreira ona napeta kretenija. Kao u poslednjem sekundu ćeš da sakriješ nešto, da izađeš odnekle, da nešto prebaciš negde. Ma daj. Istinit događaj my ass, sa ovoliko gluposti i šablončina. Ali kakav bi to bio film kada glavni lik koji ne može da se poveri svojoj dragoj ne bi imao problema sa njom. Naravno sva ta emotivna sažvakana sranja moraćete odgledati i ovde. Sve ste to videli, ali dobro, ovog puta ćete videti to 'po istinitom događaju'. Pa onda unutrašnja borba žutokljunca, šta je pravedno, šta profesionalno, šta moralno, može li on uspeti, da li je dovoljno dobar, i to ćete videti i biće vam muka od toga. Na kraju, pomenuću ono što nisam do sada i ono što je većina vas već sigurno shvatila - ovo je besramna kopija Doni Braska na koju se ne vredi ni osvrnuti. Za razliku od De Nira koji je napravio svog Dobrog Pastira pošutjući gledaoca, ovi su nas smatrali za kompletne idiote. Ako je ovo najopasniji špijun u Američkoj istoriji, kako do sada Amerika nije propala, ako ovo nije vređanje inteligencije onda su Sanja Marinković, Vesna Dedić i kompanija voditeljki književnice, ako je ovo istiniti događaj, onda je ovaj monitor u koji gledam zapravo Soundwaveov Ravage koji prenosi Megatronu tajne koje znam.",0,0
"Ovaj film je sve suprotno od onoga što bi trebalo da bude The Heat je veliko veliko veliko razočaranje. Nakon što je prethodnim ostvarenjem redefinisao 'romantičnu komediju' više nego bilo koji Judd Apatowov film, Paul Feig (otac Freaks & Geeks), je sa The Heat uspeo da sve to sruši jednim sigurnim, ali pogrešnim korakom. Bridesmaids je bio film koji na ultimativnom 'ženskom' terenu romantične komedije (govorim o venčanju) pokazao da film može da bude održiv, zanimljiv i urnebesan samo zahvaljući ženskom kastu, kao i da žene ne samo da ne moraju, već i imaju pravo da se ponašaju sasvim suprotno od klišea koje im je žanr nametnuo, a da se pri tome sačuva njegova zlatna esencija. Na sve to Feig je napravio film skoji podjednako podmiruje i muške i ženske potrebe. Bio je to film na na tragu Mean Girls, samo manje teen, koji je već Pitch Perfect umeo da razume i pretvori u još bolje. Sa Sandrom Bullock, kao prototipnom glumicom tog 'anti-ženskog' u romantičnoj (i svakoj drugoj komediji, a ovde se najviše osvrćemo na Miss Congeniality) i Melissom McCarthy novom zvezdom američke R-rated komedije (i ženom koja, ispostavlja se, predstavlja stvarni prototip feminizma koji je Amy Paladino promovisala) očekivao sam da The Heat bude prva prva ženska buddy-buddy komedija, temelj novog pristupa ženskim likovima, redefinisanju klišea policajske komedije i ženskih likova unutar njega, još jedan svež i provokativan, i ne zaboravimo- urnebesan, film. Ono što sam dobio jeste prosto, mehaničko ubacivanje žena u poznate i izlizane obrasce uobičajeno 'muškog' žanra u kome bi trebalo da bude smešno što sada žene rade sve one stvari koje su nas do sada (ili ne) zasmejavale kada ih rade muškarci. Iz nekog razloga Rush Hour mi stalno pada na pamet kao referenca. Sandra igra uspešnog, štreberski profilisanog FBI agenta koji iz Njujorka dolazi u Boston da se pozbavi nekim slučajem. Tamo, na istom tom slučaju radi, Melissa McCarthy, koja je ovde predstavljena kao mešavina stereotipa o lezbijki i pećinske žene- kao rmpa koji se ne pere, psuje, voli viski i fast fud, ali ima dobro srce. U sasvim neočekivanom izdanju njih dve će se prvo šibati razlikama, potom zbližiti sličnostima, potom će iskočiti problem, pa će se zbog problema razići i potom pomiriti. I dok i jedna i druga glumica imaju komičarskog talenta da sve sprovedu u delo, ono što im je dato manjka svežinom, a vrlo često kao da se usteže da umoči noge do sisa u R-rated vode. Dok sirova i tvrda Melissa sebi daje za pravo da radi puno toga neukusnog, taj neukus nekako ne uspeva da se prenese na najbolji način (ismejavanje kapetana, recimo). S druge strane lepo vaspitanoj Sandri dato je još manje prostora i tek zapravo njeno uspešno šeprtljaštvo iz naše podsvesti tj prethodnih sličnih uloga uspeva da namakne neki šarm. Meni je lično najurnebesnija scena bila kad počne odjavna špica i Melissa se pojavi sa mačkom. Ali, mnogo više od svega vređa Feigovo puko zadovoljavanje da svojim junakinjama samo prepiše ono što bi slični muški junaci radili do sada (a samo ih je u osamdesetim bilo pun tuki u sličnim filmovima). Zar Melissa mora da voli oružje i drži ga u frižideru, zar Sandra mora da bude 'spečena' štreberka, zar njih dve moraju da imaju istu onu dinamiku usklađivanja kakvu su imali svi oni muškarci pre njih. Iako se Mannov Heat proziva u naslovu, a Fuquain Trainning Day u samom filmu, The Heat na ogromnu žalost nije niti pametan rimejk, satira ili farsa na prvi naslov. O drugom i da ne govorimo. A deluje da je samo malo bilo potrebno razmrdati stvari da bi se postiglo nešto fantastično. Nije dno. Ali je predaleko od vrha.",0,1
"Svojim najnovijim filmom Nicolas Winding Refn ide korak dalje u odnosu na svoje prethodno međunarodno ostvarenje, Vozač (2011.), i što se tiče fetišizacije nasilja i što se tiče opšte stilizacije. Bankok koji nam on predstavlja nije stvaran. To je Bankok iz nekog košmarnog stripa. Refn je od početka svoje karijere voleo da se bavi kriminalcima i njihovim životima, ali teško da se može otići dalje od prljave realnosti njegovog prvenca Diler (1996) nego što je to učinjeno ovim filmom. Ako su likovi trilogije o danskom podzemlju bili na dnu narkodilerskog lanca ishrane, ovi sada su u vrhu, a takvo je i njihovo okruženje. Blistavo, uglačano, luksuzno. Ali zločini koje čine nisu ništa manje grozni, naprotiv. Samo bog prašta je film osvete, i to takav da evocira antičke tragedije. Džulijan (Gosling) mora da osveti smrt svog brata, ali ne želi, jer mu je brat bio silovatelj, psihopata i ubica, i malo je reći da je zaslužio to što je dobio. Svojim odbijanjem, on se nađe zaglavljen između dva gotovo mitska entiteta, svoje majke (Scott Thomas), koja zastupa porodični princip, i nepotkupljivog poručnika Čenga (Pansringarm), poznatijeg kao Anđeo smrti, predstavnika slepe pravde, koju strogo sprovodi na nekonvencionalne načine. Svojim ne-delanjem i odbijanjem da prihvati neminovnost situacije, Džulijan samo odlaže neizbežan kraj. U tom smislu ne možemo reći da u filmu postoji neka napetost, kao što ne postoji ni kada čitamo Medeju. Znamo da će kraj biti krvav, pitanje je samo koliko, i na koji način će se sve razrešiti. Snaga ovog filma i nije u iščekivanju raspleta, već u načinu na koji Refn slika tu praiskonsku priču u izmaštanom savremenom okruženju. Posebno su zanimljivi dugi kadrovi, koji nekad namerno izbegavaju ključni događaj, pritom skrećući pažnju na potpuno drugu dimenziju istog. Likovi su sublimirani do nivoa personifikacije, a jedini izuzetak su Džulijan, čiji pokušaj da ostane ispravan u situaciji koja mu to ne dozvoljava je dirljiv ali uzaludan, i njegova družbenica Mai (Phongam), koja jedina zadržava neki vid dostojanstva i ljudskosti. Na kraju da naglasim, svi koji se gnušaju krvi i nasilja neka ovaj film preskoče, da im se ne bi desilo što gledaocima na Blokbaster reviji, koji su sa indignacijom napuštali salu u velikom broju. Mada nasilje u novom Refnovom filmu obično nije direktno niti slikovito prikazano (sa par bitnih izuzetaka) i ono implicirano je toliko surovo da će mnogima biti previše mučno da to gledaju. Ipak, moram priznati da sam bila iznenađena takvom reakcijom publike. Daleko od toga da je ovo najnasilniji film koji sam gledala, a sa izuzetkom Klipa retko se dešavalo da ljudi toliko izlaze iz sale.",1,1
"U potrazi za petom dimenzijom Nolan je izgubio i treću Pitam ja Žozefinu pre početka filma- šta misliš kakav će biti film? Pa, neće biti baš nešto. Jebiga, Nolane, u ponedeljak igram loto. Zahvaljujući dobrim filmovima kakvi su bili Insomnia i Prestige, a još više zahvaljujući parama koje su doneli Dark Knightovi i malteški pseudo-noar Inception, Britanac Christoper Nolan postao je James Cameron kada Cameron nije tu i reditelj na čijoj grbači najviše leži sudbin tzv 'pametnog Holivuda'. Loše vesti su da se on te nezahvalne usloge sada oberučke prihvatio. Dobre vesti su da nam nije ponudio jebeni Avatar. Interstellar bi trebalo da bude Nolanov Titanic. Ali ne uspeva čak ni toliko. Tamo gde je Cameron ispravno prepoznao dobar materijal za filmski ep kome ne treba mnogo da se u isti pretvori, Nolan je pokušao da bude pametniji i da kombinacijom društvene angažovanosti i svog prepoznatljivog igranja sa realnostima kreira sopstveni 'film nad filmovima'. Nažalost njegov tanušni predložak ne biva ništa većim ni kada se razvuče u petu dimenziju (otuda je valjda otpala 3D verzija filma...). Za razliku od prethodnih Nolanovih filmova (Batmani na stranu), Interstellar je poprilično jasan, linearan i jednostavan. Slično Titanicu, i ovde imamo 'spojler babu' na početku koja nam se javlja iz današnjeg vremena koje će za najveći deo radnje biti budućnost i čijim sećanjima na dane na Zemlji počinje priča o spasavanju ljudske vrste. Vrlo brzo ćemo shvatiti da je bakuta 'zapravo' tinejdžerka Murph odnosno ćerka glavnog junaka Coopera (Matthew McConaughey), bivšeg astronauta, a sada farmera. Seting koji Nolan na potom postavlja je sledeći- na Zemlji se očigledno desila neka katastrofa koja je dovela do istrebljenja dobrog dela populacije, a preživeli kubure sa hranom i prašinom koju vetar neprekidno nanosi. Većina ljudi fokusirala se na poljoprivredna zanimanja odnosno na proizvodnju hrane. Iako nam je efektno dočarao prašnjavi američki gradić u kome Cooper živi, mnoge stvari ostavljene su nama da ih domislimo. Implicira se postojanje nekakve države tj uređenja, a spominje se i da više nema vojske tj da ona nema smisla. Nije (mi) jasno zašto. Poenta je da stvari idu nagore. U takvim okolnostima, neću vam otkriti baš tačno kako, Cooper i Murph otkrivaju da se na par sati od njih nalazi NASA-ina tajna baza u kojoj stotine ljudi u najvećoj od svih tajnosti kuju plan za spasenje ljudske civilizacije. Njima rukovodi Cooperov stari zananac profesor Brand (Michael Caine) i njegova ćerka Amelia (Anne Hathaway). Oni Cooperu za 5-10 minuta izlože u kakvom je bedaku Zemlja, a pet minuta kasnije on pristaje da pilotira letilicom u 'novi, spasonosni svet', što, inače, nije radio već nekoliko godina, od kada je poslednji put bio 'najbolji pilot koga imamo'. Letilica uzleće bukvalno sutra. Teško je poverovati da Nolani (i Christopher i brat mu ko-scenarista Jonathan) nisu bili svesni ekstremne naivnosti takvog razvoja priče, pa čak i uprkos činjenici da su istu kroz dve Cooperove replike konstatovali. Baš kao što su kod Camerona siromašni ljudi dobri i plemeniti, a bogati sebični i zli, tako se i kod Nolana moralo delovati brzo i u skladu sa (ne)prilikama. Put u novi svet krase svemirski eksterijeri i enterijeri koji nisu ni prineti Cuaronovom Gravity, što postaje sve neizbežnije poređenje s obzirom da je poletelim astronautima svaka treća reč 'gravitacija'. A da dolijem još malo soli na interstelarni put, i Guardians of the Galaxy i jebeni Prometheus su vizuelno superiorniji u pogledu izgrađenih novih svetova. Nešto malo saspensa dolazi od momenata koje su i po ambicijama minornija ostvarenja poput Space Cowboys i Apollo 13 (i slični) već markirala, a čak i potencijalno impresivne vizuelne egzekucije poput džinovskog talasa na jednoj od 'back-up' planeta zapravo pre podsećaju na mega-džumbuse Rolanda Emmericha nego što tvore autentičnu Nolanovu viziju. Da li smo mogli bez epizode sa Matt Damonom? O, da, sasvim. Da li je Damon ponudio jedini iole zanimljiv i ubedljiv lik u filmu? O, da, sasvim. Tek u trećoj polovini ovog 2 sata i 49 minuta dugog filma iz linearnog sleda događaja kročićemo u mešap dimenzija braće Nolan i tu imamo jedno retro 80s rešenje 'pete dimenzije' u kojoj se sudaraju Inception i Sixth Sense i zatvaraju dramaturšku konstrukciju. Otprilike ništa što i vaše sedmogodišnje dete neće uz malo crtanja da razume. Nakon toga, film, koji i inače neobično mnogo vremena provodi u vrlo banalnim i opštim mestima 'ljubavi kao neizbežne nepoznanice fizike', stiže i u sadašnjost. Susret na koji su neki čekali 124 godine toliko je bedno i neuverljivo odrađen da me je sramota da vam ga ovde prepričam. A totalno ignorisanje njegovog megabizarnog konteksta još više ide u prilog da se ovde više razmišljalo o Wall Mart publici nego o bilo kakvom dramskom i emocionalnom vrhuncu nečega što bi trebalo da bude 'film nad filmovima'. Na stranu što će većina Nolanovih fanova i onih koji su očekivali 'sve ono što je najavljivano' poslednje minute potrošiti na traženje crne rupe filma u kojoj je skriveno neko njegovo zajebanije značenje. Ili objašnjenje za sve što se desilo. Interstellar je razvučen, likovi su jedva dvodimenzionalni, avantura je imala potencijal, ali je potpuno nemaštovito realizovana (iako bazirana na originalnoj i racionalnoj premisi), a insistiranje na tome da ljubav, kao najveći suštinski doprinos ljudi univerzumu, predstavlja neku vrstu 'petog elementa' koji omogućuje 'petu dimenziju' i otvara neotvorene pute (ne)mogućem demonstrirana je kroz pojednostavljen i pojeftinjen odnos oca i ćerke. Koji, istina, jeste jedan od najvećih u univerzumu i kudos Nolanu što je to konstatovao! Interstellar ne postiže total na koji se nameračio i na putu da postane 'veliki američki film' ostaje u prašini koju su podigli stvarno veliki američki filmovi.",0,0
"Trostruka vrednost od ove i ovakve Sigurne kuće Daniela Espinose. Ponajpre, jer je reč o vrlo dobrom filmu koji značajno obogaćuje ovdašnju mršavu i mahom bezidejnu kino-ponudu, a koji uz to podseća kako bi trebalo da izgleda dobar i zdrav i nadasve dovoljno pametan repertoarski film. Sigurna kuća nudi upravo to, a i mimo konteksta trenutne bioskopske ponude stoji kao zanimljiv i energičan akcioni film za široke narodne mase. Osim toga, Sigurna kuća pokazuje da Hollywood dobrim delom svoju snagu i vitalnost crpi iz vlastite spremnosti na rizik. Naime, kada je Daniel Espinosa nakon Lake love, odličnog rada u matičnoj mu Švedskoj, a koji je bio i primećen i van okvira Skandinavije, po ubrzanom postupku regrutovan u Hollywood, nametalo se pitanje hoće li se tamo snaći i hoće li oni tamo spoznati finese unutar njegovog neporecivog talenta. A, poučeni hollywoodskim iskliznućima ovdašnjih rediteljskih vedeta i vedetica, pitali smo se hoće li Espinosa i zbilja doći do realizacije filma koji će potom imati i dostojanstvenu distribuciju. Strepnja poput tih su bile potpuno osnovane, ali još jednom se pokazalo da s vremena na vreme i u Hollywoodu na kolenima neko ipak zna šta radi, te je Espinosin film razumno brzo skockan i predočen publici. A publika, sudeći po rezultatima sa američkih bioskopskih blagajni, sjajno reaguje na ovu frišku hollywoodsku akviziciju. Odziv publike, srećom, praćen je i dobrim prijemom relevantne američke filmske kritike, te se u prikazima Sigurne kuće insistira upravo na kvalitetima za koje je uglavnom zaslužan upravo Daniel Espinosa. Tu dolazimo i do treće dobiti koju sa sobom nosi Sigurna kuća. Espinosa se odlično pokazao u budžetski raskošnijim i opuštenijim okolnostima, opravdavši pominjano poverenje holivudskih moćnika, ali pokazavši i spremnost da se nosi i sa značajno opsežnijom i težom bagažom. Ono što je, međutim, još važnije - Espinosa ovim ostvarenjem ponovo podseća na opravdanost preimućstva koje se čitavim tokom istorije narativnog filma daje upravo reditelju. Naime, Espinosa je ovde bio suočen sa golemim opterećenjem u vidu scenarija prepunog opštih mesta i potpuno lišenog bilo kakve inovativnosti ili odstupanja u odnosu na normu koja se tiče priče o zakulisnim operacijama američke CIA fabrike paranoje, smrti i nasilja.  David Guggenheim, scenarista Sigurne kuće, dosad (reklo bi se, sasvim zasluženo) potpuna nepoznanica u Hollywoodu i drugde, ovde ja naprosto sažeo sve stereotipe viđane u paranoidnim trilerima proteklih decenija, da bih potom, bez imalo intervencija, sabrao sa opštim doživljajem ovog pitanja u svesti civila koji pohode bioskope i koji uopšte posvećuju pažnju filmskoj ponudi. Takav scenario je bio polazište koje ne budi nadahnuće i koji u velikoj meri sputava reditelja, ali se Espinosa pokazao kadrim i za takve izazove. Preuzevši i naglasivši tek motive teskobe usled nepripadanja i neumitne borbenosti koji nose i priču Lake love, on je ovde naprosto u drugi plan stavio sam scenario i posvetio se kreiranju energičnog filma uglavnom oslonjenog na uzbudljive akcione pasaže i filmski efektnu dinamiku dva glavna junaka (pouzdano ih tumače, svaki u okviru svog dobro znanog manira, Ryan Reynolds i Denzel Washington). Osim toga, Espinosa je izatkao uverljivu atmosferu opšteg nepoverenja, vešto je upotrebio i dalje egzotične južnoafričke lokacije i, iako udružen sa novim direktorom fotografije, uspeo da zadrži prepoznatljiv vizuelni identitet svojih prethodnih filmova (nemirna kamera iz ruke i spoj verizma i eteričnosti na planu slike). Sigurna kuća tako biva vrlo, vrlo dobar hollywoodski debi sineaste koga vredi pomnije pratiti u budućnosti, a u isto vreme predstavlja i dah svežine unutar glumačkih opusa vodećih zvezda, a nama, niskopotčinjenima, donosi davnih dana zasluženu radost u mraku preostalih bioskopskih sala. I opet trostruka ćar.",1,1
"Ovo spada u neki nov talas komedija koje ja ili ne kontam ili su zaista bezvezne. Tu pre svega mislim na užasni Pineapple Express, totalni besmisao svega. Ovaj film počinje lepo. Imamo totalnog idiota koga naravno tumači Set Rogen, imamo karijeristkinju koju tumači preslatka Ketrin Higl. Ona izlazi sa svojom sestrom da bi proslavila unapređenje i tu sreće njega. Ta noć im menja živote. Od momenta kada ona zatrudni i javi mu to, umesto da film postaje sve bolji, film kreće da bude sve dosadniji, sve besmisleniji i sve više zamara. Tu imamo još jedan par, Alisoninu (Ketrin Higl) sestru i njenog muža. Njihove rasprave su zanimljive i logične kao kada bi se moj deda raspravljao sa svojom praunukom oko načina kako se preskače lastiš. Što je najgore, i ovih dvoje glavnih počinju totalno idiotske rasprave koje relativno brzo ubiju u pojam. A filmotvorcima je valjda bilo u cilju da gledaocima bude važan i taj drugi par. Pošto se oni konstantno svađaju zbog gluposti, u jednom momentu poželite neku manju eksploziju koja bi ih odstranila iz filma. Što je 'najbolje', ta Alisonina sestra u momentima kada je trebala nešto bitno da objasni, citirala je Opru. HA-HaAa Ono što je definitvno izvuklo ovaj film iz sekcije loših, to je kraj. On je sasvim ok, mada opet, čudo kako se neke osobe lako promene. Kako kaže moj kolega, 'Amerikanci smo, lepi smo, šareni smo'. Ako budete gledali ovaj film da biste se ismejali, odmah ću vam reći da ste se žestoko prevarili. Ne kažem da nema smešnih situacija, ali ja sam se nasmejao samo jednom, i to jedva. U svakom slučaju, za Pineapple Express, ovo je oskarovac. Inače, ovo je jedan jadan pokušaj da se snimi nešto dobro. Šteta zbog ovako dobre glumačke ekipe...",0,0
"Pulen Tima Burtona i njegov glavni saradnik na hororastoj The Nightmare Before Christmas (1993), Henry Selick je uvek bio jedan od onih ljudi koji shvataju deca mogu da podnesu i neke malo uvrnutije stvari od ružičastih cvetića i leptirića, i da im se to čak i dopada. Koralina (2002) Neila Gaimana je upravo takav materijal, onaj na koji se producenti velikih studija mršte i sumnjičavo vrte glavama, misleći kako je će to biti previše rizično, previše strašno, previše zahtevno za dečje umove. Na sreću, uvek postoje ljudi koji te umove malo bolje razumeju i koji se zarad kvaliteta spremno upuštaju u rizik, i tako eto nama ovog fenomenalnog filma. Imaginarni svetovi koje Gaiman stvara uvek su se kretali na granici morbidnog i bizarnog, sa jakim elementima horora. Svet koji hrabra i inteligentna devojčica Koralina pronalazi iza tajnih vrata viktorijanske kuće u kojoj živi naizgled je savršen. Nasuprot dosadnom, sivom stvarnom svetu u kome su roditelji prezauzeti a ostali odrasli ćaknuti, svet sa druge strane tajanstvenih vratanaca je uzbudljiv i raznobojan, pun neverovatnih vidova zabave. I svi su u njemu mnogo bolji i pažljiviji prema Koralini. Međutim, kao što i u stvarnom životu šarene laže izgledaju primamljivo a u sebi znaju da kriju paučinu ili otrov, i Koralinino fantastično utočište krije jezivu mišolovku iz koje nije tako lako izvući se i demonskog protivnika koji ne preza ni od čega. Zapušiti uši pred sirenskim glasovima i prepoznati prave vrednosti za koje se vredi boriti je ozbiljan zadatak, kome je naša protagonistkinja potpuno dorasla. Mudra, visprena, sa ironičnim smislom za humor, Koralina je nesvakidašnji ženski lik dečjeg filma, sa kojim će se mnoge devojčice (a verovatno i dečaci) rado identifikovati. Kao i u tematski bliskom prethodnom Gaimanovom filmu MirrorMask (2005), i ovde ćemo izuvijanim i opasnim putem shvatiti da kod kuće obično i nije toliko loše, i da naš svet, mada ponekad izgleda potpuno neinteresantno, može postati mnogo privlačniji ako se sami potrudimo da ga malo osvežimo. Majstor stop-motion animacije (tehnika animacije gde se neživi objekti, obično lutke, snimaju kadar po kadar da bi se stvorila iluzija pokreta), Selick kreira svet koji je vizuelno ipak malo vedriji od prilično sumornog okruženja Gaimanove knjige. Ipak, on ostaje veran originalnom stilu, a za dečji film neobično spor tempo nas suptilno uvlači u avetinjski magloviti jesenji predeo u koji je uronjena oronula viktorijanska kuća i njen živopisni, ali zlokobni paralelni svet. Koralina i tajanstveni svet je nesvakidašnji dečji film, koji se gleda u jednom dahu, i koji povremeno i nas odrasle tera da se zavučemo ispod ćebeta i ostavimo upaljenu lampu u spavaćoj sobi. Obavezno gradivo za sve ljubitelje horor-fantastike, koje će verovatno zavrbovati mnoge nove generacije.",1,1
"Možeš misliti... Prilično 'iznenađujuća' priča za jedan zombi film. Ok, možda ja nisam fan zombi filmova ali ovo je stvarno loše. Plus je naravno što imamo ove brze zombije koji su uvedeni u filmu 28 Days Later ali ovde im brzina i sposobnosti variraju. Umesto to da iskoriste na neki način, recimo imamo neke ultra, mega, giga zajebane odrede zombija, ovde to više izgleda besmisleno. Imamo zombija koji čak puže po plafonu kao ubrzani snimak da bi potom bio savladan lagano. Ne znam zašto sam napisao 'kao ubzrani snimak' kada se na nekim efektima i vidi da oni to zapravo i jesu. Čak imamo i jednog zombija kome su ostale emocije. Pa dobro, zašto ne bi imali i malo patetike u zombi filmu, to je prilično originalno zar ne? Priča je već zilion puta viđena u zombi filmovima tako da ni tu nemamo ništa novo. Jedina razlika je što ljudi postaju zombiji posle neke gripolike zaraze i to je to. Ovde se prilično trude da objasne pozadinu te zaraze i na kraju filma dolazi do nekog okršaja sa nekim dominantnim zloćom što je možda i najbolji deo filma ali i on je prilično slab. Gluma je ispodprosečna i nije mi jasno šta je Meni Suvari trebao ovaj film. Sve u svemu dosadno, naporno, bezidejno i negledljivo ostvarenje.",0,0
"Hirokazu Koreeda je režirao jedan od najboljih filmova koji sam gledao u životu* Kada kažem da je nešto 'felinijevsko' obično mislim da je natopljeno nostalgijom, fragmentarno, bez glavnog junaka, da ima sisatih žena, da je toplo i da se sve vrti oko veće ili manje žaoke. To naravno ne važi za svaki Fellinijev film. To naravno ne važi ni svaki put kada kažem da je nešto 'felinijevsko'. Prethodni Koreedin film, Air Doll, bio je poprilično razočarenje. Slika samootuđenog Japana kroz oživljenu lutku nije ponudila dovoljno interesantnu priču za praćenje, a i sama metafora je nekako bila do struka u 'već više puta rečenom'. Sa I Wish, Koreeda se vraća deci (koji su neretko njegovi glavni junaci), i pravi film koji, uprkos manama, ako se ispravno protumači može da ispadne skororemekdelo. Priča je zasnovana na dečijoj legendi da ukoliko poželite želju na mestu gde se dva superbrzavoza koja idu 260km/h mimoilaze ona će vam se ostvariti. Dva rođena brata, čiji razvedeni roditelji žive u različitim gradovima, odlučuju da požele da ponovo budu jedna porodica. Na put do mesta gde se vozovi sreću svaki od njih vodi svoj anturaž drugara koji, takođe, imaju svoje 'nesređene' živote i želje koje bi radi ostvarili. Mane filma nisu toliko što akcija oko organizovanja puta na mesto susreta vozova počinje negde na polovini filma, već što se do tog trenutka ne dešava ništa posebno zanimljivo što bi opravdalo sekundarnost tog čina, a možda ga učinilo i svojevrsnim mekgafinom. Utisak jeste da I Wish na kraju nije film o ovome što sam vam ispričao u prethodnom pasusu, već da je to jedna šetnja kroz živote svih aktera (pored dece tu su još i njihovi roditelji i babe i dede, slučajno sretnuti ljudi...), ali nisu svi momenti istog kvaliteta ili poetske snage. Vrline filma su beskrajno šarmantna deca-glumci čije opaske ili melanholije ponekad zapljusnu sa više gorčine nego što biste očekivali na tom uzrastu. A Koreeda ih pušta i da budu sebični. I kada braća na kraju jedan drugom priznaju da ni jedan ni drugi nisu poželeli da se porodica ponovo okupi, svaki iz svojih razloga, to postaje novi pokazatelj njihove bliskosti i nade da će njih dvojica tokom života ostati nerazdvojni. Jer ne lažu. Jer su prihvatili da život ne može da bude sve što žele. Tako krcnutih snova ima još. Osećaj usamljenosti i nekakve (u Japanu česte) 'večite nedovršenosti' provejava kroz sve starije likove, tako da sve ono što se dešava ovim mlađim deluje kao nekakvo objašnjenje kako su ovi stariji postali takvim kakvi su. Jedan od braće živi u malom mestu podno neprekidno tinjajućeg vulkana. On se neprekidno pita zašto ljudi tu žive. Vulkan može da bude dah smrti, može da bude simbol onoga što se ne može promeniti u životu. I zato je njegova odluka da odustane od želje još potresnija, još ljudskija, još stvarnija, još depresivnija. Ona je pristajanje na nemoć. Na život pod vulkanom. Kao da je imati neku želju bitnije nego poželeti njeno ostvarivanje. Osećate li vi nešto 'felinijevsko' u svemu ovome što sam vam ispričao?",1,1
"Postoje filmovi koji i pre samog pojavljivanja ili prikazivanja u bioskopskim salama uspevaju da navuku gnev i bes pojedinih ljudi, naročito radikalnih verskih grupa. Takav slučaj je i sa ovim filmom Miloša Formana (Milos Forman), koji je privukao pažnju glavnim junakom, ali promotivnim plakatima i na kojima se glavni junak prikazuje razapet na golom ženskom telu, kao da njegova istinita životna priča nije bila dovoljna za privlačenje pažnje. Leri Flint je siromašan dečak koji je pobegao od kuće i sticajem okolnosti osnovao biznis sa striptiz klubovima. Nakon početnog buma njegov posao kreće silaznom putanjom i Leri odlučuje da ga podigne izdavanjem kolaža sa fotografijama nagih devojaka. Vremenom, taj magazin postaje porno-magazin „Hustler“ koji biva srdačno prihvaćen među radničkom klasom. Kako vreme odmiče Leri postaje sve više uvučen u sudske parnice, a kulminacija i svojevrstan preokret u njegovom životu nastaje nakon napada atentatora, kada on postaje istaknuti borac za ljudska prava. Sama činjenica da je siromašan dečak uspeo da napravi imperiju zahvaljujući pravovremenim poslovnim potezima u specifičnom i prilično nezahvalnom poslu predstavlja odličan materijal za film. Producent Oliver Stoun (Oliver Stone) se nije prihvatio rediteljske palice, pa je režiju propustio proslavljenom Milošu Formanu. Forman se posvećuje onome što najbolje zna na sebi svojstven način, bez previše šminkanja i efekata, već isključivo obraćajući pažnju na glumu i dobre dijaloge, slično kao u filmu One Flew Over the Cuckoo’s Nest. Nakon filma je dosta gledalaca izrazilo sumnju u verodostojnost priče. Među njima se izdvaja Flintova ćerka, koja je ističe da je njen otac predstavljen previše pozitivno. Mora se priznati da jedan pornograf ne može predstavljati sveca bez velikih mana, tako da su ove prozivke donekle razumljive. Ipak, posmatranje filma bez previše osvrtanja na istorijske činjenice uspešno prikriva ove mane, tako da se pred vama odvija film dostojan nominacije za Oskara. Forman se dosta bavi Flintovom borbom za ljudska prava i kasnije ta borba postaje glavna tema filma. Centralna figura čitavog projekta je definitvno sjajni Vudi Harelson (Woody Harrelson) u glavnoj ulozi. On pleni filmom, prikazuje maestralni performans i potpuno zasluženo je bio nominovan za Oskara, koji je otišao u ruke Džefriju Rašu. Njegov kvalitet se posebno vidi u drugom delu filma, kada fizičke i psihičke promene uzmu maha kod glavnog lika. Društvo mu pravi Kortni Lav (Courtney Love) u ulozi njegove supruge koja, slobodno se može reći, glumi osobu sa sličnim životnim problemima koje i ona ima. Vredan pomena je i Edvard Norton (Edward Norton) u ulozi Flintovog advokata. Pravi Leri Flint se pojavljuje kao sudija. Zanimljiva životna priča, ozbiljna tema kojom se film i glavni junak bave, maestralni Vudi Harelson i sjajna režija Miloša Formana su sasvim dovoljni razlozi da svako pogleda ovaj film.",1,1
"Ovo je užasno teško za komentarisanje iz prostog razloga što se radi o istinitom a užasno tragičnom događaju. Teško je dati neki sud jer mi koji imamo mogućnost normalno koristiti svoje telo ne možemo zamisliti kako se oseća neko ko izgubi tu moć. Možemo samo da prdimo o tome kako je to užasno, kako je to tragično, 'ne daj bože nikome', 'jadan čovek'... Plašio sam se da će se ceo film svoditi na prikazivanje nemoći čoveka koji ostaje potpuno paralizovan. Samim tim, film bi postao užasno težak za gledanje. Nisam čitao o ovom događaju tako da nisam znao rezultat, ali sam početak filma pokazuje svu surovost istine a to je da nema ovde čuda. Čuda očekujte u holivudskim filmovima u kojima vas bombarduju nečijim jadom da bi na kraju on bio kao rukom odnet uz gomile patetičnih a ni malo ljudskih scena. Recimo film 50/50 je pokazao kako može da se napravio dobra stvar na tu temu jer je išao na kocku ljudskosti, tek ponekad odlutavši krivim putem (odnos glavnog lika sa devojkom). Ovaj film se za divno čudo uopšte ne bavi tom borbom protiv užasa u koji čovek zapada. Jasno je da od te borbe nema ništa. Druga stvar gde ovaj film dominira je odsustvo patetike. Setimo se recimo Devojke od Milion Dolara, kada joj posle nesreće dolazi porodica u posetu. To je za mene jedna od deset najretardiranijih scena u istoriji kinematografije i napravljena je da se bakice iznerviraju nepravdom, da kunu sudbinu kletu i prizivaju nesreću bezosećajnim nakazama. Ovde ne da patetike nema, već vam neće pasti na pamet dok gledate film. Stoprocentna antiholivudska formula i veliki respekt za ovakav pristup. Sledeća genijalna stvar, način na koji se lik suočava sa svim ovim. U jednom momentu mi se učinilo da je prebrzo prihvatio sve, ali sam totalno promašio poentu cele priče. Naravno, na početku on želi da umre, ali kasnije dolazi mirenje sa sudbinom i nešto što baš nisam ni očekivao. Ne znam za vas braćo i sestre, ja neretko razmišljam o tome kako bih voleo učiniti nešto veliko u svom životu, nešto što bi ostavilo trag u vremenu. E sada zamislite čoveka koji može da koristi samo jedno oko... zamislite koliko snage i volje on mora da ima da bi se odlučio na takav zadatak, na nešto što će ostati daleko posle njega. Ok, jeste on urednik magazina Elle ali Elle nije njegova kreacija. Zamislite osobu koja u takvoj situaciji uči da komunicira i koja kao svoje oruđe koristi moć komunikacije. Ne želim da sada zvučim kao likovi u otrcanim filmskim govorima gde kada neko strada, uvek se nađe neki serator koji će pričati o tome da su svi inspirisani delima preminulog. Ovo nije tako. Ovde imamo dela ovog čoveka koja utiču na ljude oko njega i imamo ljude oko njega koji bez trunke patetike žele pomoći, žele učiniti život ovom čoveku što podnošljivijim. Taj aspekt ovde je maestralan. Odlična stvar je što nas upravo nastradali lik vodi kroz film. Najveći broj scena nam je dat sa njegove tačke gledišta i uz njegove misli što zaista ostavlja jeziv utisak. Imamo ovde sve ono što očekujete, sređivanje misli, suočavanje sa prošlošću, sa postignutim, ali to se fino proteže celim filmom bez toga da ubija sadašnju priču. Sva njegova razmišljanja ne idu u smeru kajanja već lik ili oslobađa svoju maštu ili na genijalan način priča o trenutnoj situaciji pri čemu se i našali na svoj račun. Na kraju pomenuću i pojavljivanje Maks Fon Sidou-a. Matori se pojavljuje u dve scene. U drugoj je tako dobar da sam zaplakao. Ne znam da li ste čitali moj prikaz Virgin Springa. Ako niste, bacite pogled na Naj scenu tamo. Čovek sedi i čeka pri čemu ta scena govori milijardu reči i ostavlja neizbrisiv utisak. Ovde u toj pomenutoj drugoj sceni priča sa sinom i ne znam koliko obraćate pažnju na tako sitne detalje, ali ako se odlučite za gledanje ovog filma, gledajte gestove ovog velikana za vreme i posle razgovora. Braćo i sestre, to je gluma iza koje zaista vidite osobu koja je predstavljena i vidite sav njen bol, njegovu staračku izgubljenost i nemoć da učini nešto. Maks, poživi nam još dugo jer takvih kao ti skoro i da nema. Nemam vam više šta reći braćo i sestre. Svakako vam preporučujem da pogledate ovaj film, ali budite spremni jer ovo je zaista teška priča.",1,0
"Film reditelja Srdana Golubovića (Srdan Golubovic) svoje prve blistave momente zabaležio je na bitnim internacionalnim filmskim festivalima kao što su Sandens u SAD i festival u Berlinu, na kojima je nagrađen prestižnom Specijalnom nagradom žirija. Rađen u srpsko-hrvatskoj-slovenačkoj-nemačko-francuskoj koprodukciji, film “Krugovi” se fokusira na tri paralelne priče koje se odvijaju istovremeno u Beogradu, Nemačkoj i Trebinju, prateći različite likove kojima je jedan tragični događaj pre 12 godina u potpunosti promenio živote. Segment smešten u Beogradu prikazuje Nebojšu, uspešnog hirurga i svedoka tragičnog događaja koji dolazi u situaciju da mora da se susretne sa “demonima iz prošlosti” kada od njegovih ruku direktno bude zavisio život osobe zaslužne za tragediju koja je njemu i mnogima, nekada njemu bliskima, uništila živote. Radnja koja se odvija u Nemačkoj fokusirana je oko Harisa, čoveka koji pokušava da se revanšira osobi koja je podnela najveću žrtvu za njega, i treći deo, vezan za Trebinje, centriran je oko oca koji je izgubio sve i pomoću novog neočekivanog prijateljstva uspeva polako da celiva rane koje dugo vuče iz tragične prošlosti. Film “Krugovi” je inspirisan istinitim događajima i tragičnoj sudbini jednog srpskog vojnika, Srđana Aleksića, koji je van dužnosti ubijen u Trebinju dok je branio čoveka muslimanske veroispovesti od kolega vojnika koji su zlostavljali ovog nedužnog civila. Iako je ono što se kasnije odvija u filmu nakon ovog čina manje više fikcija, tema je definitivno inspirisana događajem koji se zapravo dogodio i film teži da oslika reprekusije koje je ovaj čin ostavio na one najbliže žrtvi ovog besmislenog nasilja. Iako počinje flešbekom, narativ filma je većinskim delom pravolinijski. Ono što je zaista ovde vrlo interesantno jeste što se reditelj tokom film trudi da publiku što više drži u mraku, dajući nam na kašičicu informacije i terajući nas da se fokusiramo na likove i između redova pokušavamo nestrpljivo da tumačimo šta se zapravo desilo pre nego što se autor filma sam odluči da nam pokaže. Ovaj trik izlaganja priče se nebrojivo mnogo puta pokazao efektnim na filmu jer publiku konstatno drži uključenom i žednom za više konkretnih detalja. Ono što mi se izuzetno dopalo u filmu “Krugovi” jeste što se reditelj nije trudio da banalizuje i servira poruku i emocije likova koje želi da prenese nepotrebnim objašnjavanjem i zatrpavanjem suvišnim dijalozima, već jednostavno poseduje dovoljno uvida da postavi određene kadrove fokusirane na likovima koji sede i ćute, a opet toliko mnogo toga govore. Sama scena sa telefonskim razgovorom Nemačka-Trebinje govori toliko mnogo stvari koje nisu iznesene rečima. Sa tehničke strane, film “Krugovi” je vrlo zadovoljavajuće realizovan. Ispraćen sjajnom kinematografijom i veštim pokretima kamere iz ruke, autori filma “Krugovi” usepavaju da uhvate podkontekst svake sredine u kojoj su snimali. Što se tiče kvaliteta glume ona je najvišem mogućem nivou. Kasting je naprosto fenomenalan, svaki glumac je idealan za ulogu koju tumači. Iako su definitivno zbilja svi sjajni, posebno bih istakao Aleksandra Berčeka (Aleksandar Bercek), Nebojšu Glogovca (Nebojsa Glogovac), Borisa Isakovića (Boris Isakovic) i Hristinu Popović (Hristina Popovic) čiji je doprinos zaista dodao mnogo više dimenzija ovim sjajno napisanim likovima. Film Srdana Globovića bavi se vrlo bitnim temama i jasno pita svoju publiku da li su zalaganje za druge, pravdu i herojski gestovi uzaludne žrtve ili kao kamen bačen u vodu, proizvode na površini krugove koji se šire i podstiču druge da slede primer i čine nova dobra dela? Fantastičan film, obavezno ispratiti u bioskopu.",1,1
"Iz oka Miloša Formana i scenarija Jean-Claude Carrière-a, imamo priliku da vidimo Franciska Goju kao svedoka raznih zlodela španske brutalne, sadističke, perverzne, tiranijske i ugnjetavajuće svete inkvizicije. Goja (Stellan Skarsgård) i njegova muza Ines (Natalie Portman), prema svetoj inkviziciji ispašće nevernici prve klase, Goja zbog svojih “zlih” slika, a Ines će ćorkirati jer nije htela da jede ono sto nutricionisti španske inkvizicije preporučuju. Eh, Natali, Natali, da si samo htela svinjetinu da jedeš, ko zna dokle biste stari Goja i ti dogurali, s obzirom da njegova muza ti si bila. A u drugom uglu, predvodnik svete inkvizicije, večiti licimer i nikad gori čovek, kojeg ćete svi mrzeti, bar dok se ne završi film je tip kojeg se sigurno sećate iz “No country for old men“ on je onaj ćutljivi, opičeni psihokiler, ako se njega ne sećate, sigurno se sećate njegove svemoguće “plinske boce“, koja ubija, brave obija, lobanje probija, a gume pumpa, moćna stvar, nema šta. E, sad znate o kome se radi, njegovo ime je Javier Bardem, u slobodno vreme pravi plinske boce, inače je poznat španski glumac i ulogu u ovom filmu je vrlo dobro podneo, da ne kazem izneo, mada ako je inkvizitor u privatnom životu, onda mu to i nije tako teško palo. Napomenuo bih da film nije fokusiran na Gojin rad, kao ni na dogadjaje iz tog perioda, ali ipak prate priču. Pa tako negde u pozadini, po strani, vidimo neke od Gojinih radova, kao i Napoleonove ratove iliti bar ono što je ostalo od njih. Ljudima kojima se ne svidi ovaj film, uputio bih im ovim putem reči španske inkvizicije: Neka su prokleti ma gde bili, u gradu ili na selu, pri jelu ili pri piću, budni ili u snu, živi ili mrtvi. Iks de… Naravno, ovo je šala, za nekog posoljena, za nekog ne, ali, eto, to je još jedan razlog da film pogledate i shvatite koliko je to u stvari svirepo i okrutno bilo. I deco, zapamtite: Svi smo mi jednaki, samo su neki malo jednakiji od drugih.",1,1
"Funny thing... nedavno sam razmišljao kako (li) je to izgledalo kada se George Carlin suočio sa neizbežnom fatalnošću života (a to nije samo smrt, ako ste veliki to bi već trebalo da znate). I čini mi se da sam dobio odgovor Funny People nije film koji sam očekivao. Ne znam šta ste vi čuli, ali to nije film o stand-up komičaru koji sazna da boluje od opake bolesti i onda, iz drugog ugla, počne da sagledava svoj život. Mislim, jeste. Ali Apatow ne bi bio Apatow kada svaka od stvari koju sam vam naveo ne bi imala svoj „drugi drugi ugao“. Funny People je film kome sam se nadao. Kao i u slučaju jednog drugog filma (Rachel Getting Married) koji mi se dopao više nego što sam u stanju da to opravdam pred vama tako da se i vama toliko dopadne, čini mi se da će i uspeh filma Funny People ponajviše zavisiti od toga u kom životnom trenutku ga vi budete gledali. Sudeći po ponižavajućem neuspehu na svetskom box officeu rekao bih da je samo nekolicina nas bila u istom raskoraku kao i Apatow. Ne znam koliko nas to čini smešnim. Ljudima. Funny People je film o životu. Čija izvesnost nije pred nama, već svuda oko nas. Baš kao i ljubav, prijateljstvo, brak, deca, kućni ljubimci, karijera. O ego tripovanju da i ne govorim. To smo što smo. Nemamo geometrijski oblik. Iako smo visoki dva metra to i dalje ne znači da ne lažemo. Ako prdimo, lako moguće da smo u stanju da budemo pravi prijatelji. Funny People je film o životu koji nakon što mu je zaprećeno pokušava da pronađe novi tok. A da ne nastavi stari. Teško mi je da poverujem da Apatowov lični uspeh poslednjih godina nije igrao krupnu ulogu prilikom pisanja scenarija. Svo to dizanje na komičarski pijedestal približilo ga je nebu, čini se, više nego što je poželeo. Zato je sam sebi smislio „reality check“ i izorkestrirao kako bi to sve zaista izgledalo. Adam Sandler, još jednom jebeno genijalan (prvi put se to desilo u Punch-Drunk Love), igra bolesnog, bogatog stand-upa, Georgea Simmonsa, sa skoro nepodnošljivom lakoćom. Što zabrinjava, s obzirom da je ovaj jedna od većih pički koju je holivudska komedija zabeležila. On nema empatije ni prema kome, a jedini alibi sopstvenom ponašanju pronalazi u činjenici da u njemu i dalje čuči večita ljubav prema ženi koju je varao i ostavio pre dvanaest godina. A onda se svašta izdešava i on shvata da ni kod nje ne leži jedino parčence njegovog srca. Ali, kao što rekoh, Apatow ne bi bio Apatow da „poruku isceljenja“ nije izgradio na činjenici da Simmons ne pronalazi svoju ljudskost gledajući smrt u oči, već u nesebičnom i iskrenom prisustvu drugog bića. A to drugo biće oličeno je u njegovom sajdkiku, stand-upu početniku, koga Simmons zapošljava kao svog asistenta, terapeuta, prijatelja, metu podjebavanja i predgrupu na nastupima. Njega igra Seth Rogen u svom prepoznatljivom „Šilja“ stilu. Interakcija između ovog, relativno starog, komedijaša (a tu treba uzeti u obzir i stvarnu smenu generacija u Holivudu) i ovog novog, šmokljastog zasnovana je na njihovim verovatnim manama i vrlinama (tim redom). Prijateljstvo započeto kao improvizacija iz nužnosti nastavlja se kao stvarna potreba jednog ljudskog bića za drugim. Simmons je oslobođenje od svih strahova pronašao u nesebičnom dobru. Ne znam kako išta na ovom svetu može biti verovatnije. Funny People traje skoro dva i po sata. Ali to će vam smetati samo ako ste seli da gledate komediju o tipu koji ima četrdeset godina i dalje je nevin. Funny People je moderni Amarcord. Slika jednog vremena, ali lišena malih stvari za kojima bi osećali nostalgiju i velikih stvari koje nam prete. Uz Rachel Getting Married to je jedini film koji sam gledao u poslednje vreme, a koji se modernim dobom bavi sa razumljivom dozom sentimentalnosti i bez imalo pardona prema najočiglednijem obeležju tog, našeg doba- našem dobrovoljnom pristanku da budemo sebične pičke, jer, božemoj- jednom se živi. Srećom, Apatow vidi svetlo na kraju tunela.",1,1
"Džozef Gordon Levit (Joseph Gordon-Levitt) sa svoje (tek) 32. godine već ima luksuz da se pohvali ozbiljnom glumačkom karijerom. Istini za volju, ovaj mladi filmski profesionalac je svoju karijeru započeo kao dečak i to sa izuzetno ozbiljnim televizijski projektom. Iako je svima nama i dalje dobro poznat kao Tomi Solomon iz legendarne serije Treći kamen od sunca (3rd Rock from the Sun), ono što mnogima nije pošlo za rukom a mladom Levitu jeste , to je da se nizom sjajnih rola potpuno distancira od uloge koja ga je probila i tako izbegne da ne bude još jedan tzv. “one hit wonder” kojih je Holivud prepun. Filmovi kao što su Mysterious Skin , The Lookout , 500 Days of Summer, Hesher, Inception i 50/50 Levita svrstavaju među najbolje mlade glumce današnjice. Pošto je u više navrata demonstrirao svoje glumačke kvalitete, Levit se odlučuje da preuzme veću odgovornost na sebe, te se prošle godine sa filmom “Don Jon” pored standardne vodeće role, pojavio i prvi put u ulozi reditelja i scenariste nekog dugometražnog igranog ostvarenja. Film “Don Jon” govori o Džonu Mertelu, mladiću iz Džersija (New Jersey) koji je u društvu poznat pod nadimkom Don, jer uspeva svojim šarmom svakog vikenda da završi u “šemi” sa novom devojkom. Pored devojaka, jedino što ovog mladića interesuje jeste njegova porodica, dva najbolja prijatelja, crkva, kola i povrh svega filmovi sa pornografskim sadržajem. Iako ovo deluje kao prilično ustaljena rutina u kojoj nema mnogo prostora za iznenađenja, stvari počinju naglo da se komplikuju kada naš protagonista počinje da razvija emocije prema Barbari, naizgled nedostižnoj devojci, koja ga neposredno primorava da menja svoje navike i život, što on nesvesno počinje i da prihvata. Jedino čega Don zapravo ne može (ne želi) da se odrekne jeste – pornografija. U međuvremenu, naš heroj upoznaje Ester, stariju (iskusniju) ženu sa kojom počinje otvoreno da razgovara o svojoj “zavisnosti”. Džon polako kreće da shvata da je njegov život motorički šablon i da su stvari koje ga “usrećuju” zapravo klasična zavisnost od rutine. Prvo što upada u oči u ovom ostvarenju jeste da skoro svi likovi podsećaju na one iz rijalitija Jersey Shore, odnosno da je glavni lik potpuno oličenje “Gvida” (Guido), pripadnika urbane američko-italijanske niže klase. Iako oponašanje ovih “jednoćelijskih organizama” nije niti malo lak zadatak, Levit uspeva savršeno da prenese taj bizarani “Gvido” duh sa svim potrebnim detaljima kao što su opsednutost frizurom, teretanom, automobilima, robotizovani odlazak u crkvu nedeljom, mehanički ručak sa roditeljima… Od naizgled jednostavnog problema koji Don Džon ima (gledanje pornografskih sadržaja preko 30 puta u toku jedne nedelje), Levit uspeva da od njega napravi jednu vrstu metafore kako bi ukazao na širi problem u društvu – površni odnosi, ograničena interesovanja i jedan ustvari sebičan način življenja. Scenario je od početka ujednačen i obećava nešto ozbiljniju priču sa komičnim elementima, ali kako se približavamo kraju ona postaje mlaka i pomalo “bljutava”. Ovo se posebno odnosi na sam završetak filma koji deluje pomalo zbrzano i prisilno “umetnut” u čitav kontekst, te ova drama/komedija dobija i neobjašnjivu romantičnu notu koja realno ne daje željeni efekat. Interesantno je da je Levit, pre nego što se odlučio da baš on portreiše protagonistu priče, u planu imao Čejninga Tejtuma (Channing Tatum) za ovu rolu. Tejtum se u filmu ipak pojavljuje, ali samo u “kameo roli” (cameo) zajedno sa En Hatavej (Anne Hathaway). Kada smo već kod glume, treba napomenuti da Džozef briljira kao iritantni “Gvido”. On u određenim momentima pravi satiru u satiri i dodatno karikira gestove protagoniste, koji je već u samoj osnovi prilično velika karikatura. Džulijen Mur (Julianne Moore) tumači lik Ester kojoj ova uloga potpuno pristaje, te ju je iznela praktično rutinski. Možda iznenađujuće, kao ne preveliki poklonik lika i dela Skarlet Džohanson (Scarlett Johansson), moram priznati da me je ovde i više nego oduševila, u potpuno prirodnoj i neusiljenoj ulozi Barbare, Džonove “devojke iz snova”. Zanimljivo je da je Levit napisao ovu rolu upravo za Džohensonovu. Što se tiče režije i tehničkog aspekta, oni su i više nego zadovoljavajući. Levit namerno ponavlja određene kadrove iz istog ugla, one koji se odnose na Džonove uobičajene rituale. Obratite pažnju na dolazak u crkvu, u teretanu, nameštanje kreveta itd. Ovi segmenti upravo koriste da dočaraju prazninu postojanja određenog čoveka, koji iako je faktični svaki dan “zauzet”, tumara kroz svoj život na “autopilotu” kao zombi. Iako je bio primoran da iz finalne verzije izbaci dosta pornografskog materijala, film je (logično) “Rated R” zbog korišćenja neprikladnih video sadržaja koje je Levit pozajmio sa sajta PornHub. Za debi autorsko ostvarenje, pored nekoliko mana, ovaj film poseduje kvalitet kojim se njegov autor pokazao kao multitalentovani umetnik od koga možemo očekivati velika dela u budućnosti. Svakako pogledajte ovaj zabavan, a ako zagrebete malo dalje i poučan film. Barbara: Movies and porn are different, Jon. They give awards for movies. Don Jon: And they give awards for porn too.",1,1
"Dokumentarni film je izmišljen da bi se bavio ovakvim temama Jednom ću sa vama podeliti listu svojih najomiljenijih filmova (planiram to već duže vreme, s obzirom da smo sada već skoro četiri godine u vezi). Gone With A Wind tu ima svoju ložu, suvereni vladar već više godina je As Good As It Gets (koji tek treba da gledam po osamnaesti put), nedavno sam ekipi pridružio i The Silence Of The Lambs, a kada su u pitanju ostvarenja meni dragog Stanleya Kubricka, nikako da se odlučim da li da prednost dam Barry Lyndon ili The Shining. Room 237 mi je pokazao da The Shining nikako ne sme biti izostavljen. Za mene je sve o čemu se u ovom dokumentarcu priča, nagađa, pretpostavlja, konspiriše bilo potpuno novo. Ja nisam imao pojma da na netu postoje silni blogovi koji se bave samo diskusijama na temu 'o čemu je zapravo' The Shining i da tih stvari ima toliko da neki od autora nisu (ni) želeli da se pojave u ovom filmu. Drugim rečima, mojoj sreći nije bilo kraja kad sam shvatio o čemu se ovde radi. (sad bi bilo najlepše da odete da gledate film, jer niti ja imam bogznašta pametno da ovde nadovežem, niti želim da vam kvarim zaista duhovite i zanimljive opservacije) Dakle, postoji teza da je The Shining metafora o istrebljenju američkih indijanaca. Nju sam najlošije apsorbovao. Zatim postoji teza da je Kubrick ovim filmom, unutar okvira svoje vazda prisutne depresije, pokušao da se pozabavi temom Holokausta odnosno razmerama njegove tragedije. Autori ove teorije nude neka zanimljive ideje na tu temu, i nesporno je da film može i ovako da se tumači, ali sumnjam da je to bila centralna ideja. Za ultrazabavnu teoriju da je The Shining Kubrickov esej kojim samoraskrinkava svoje učešće u snimanju lažnog filma američke vlade o spuštanju na Mesec (misija Apola 11) deluje najubedljivije pre svega zbog niza primera (džemper koji nosi mali Denny u jednoj sceni na sebi ima crtež Apola...) i zaista je teško odoleti pomisli prvo da je snimak sletanja na Mesec lažan, a potom da se Kubrick, kao autor tog filma, odlučio da uz pomoć Holivuda snimi verovatno najzanimljiviji 'making of' svih vremena. Spominje se tu i Minotaur, zatim postoje brojni primeri Kubrickovog duhovitog kadriranja, simbolika broja '42' (2x3x7...), 'namernih' grešaka u scenografiji (sad je vidiš, sad je ne vidiš...), zatim tu je i 'uputstvo za gledanje' poput onog za Wizard Of Oz, koje sugeriše tzv 'ogledalo efekat' odnosno korelaciju kadrova do koje dolazi kada preko puštenog filma pustite isto to samo unazad... Rodney Ascher je ceo film snimio u formi 'audio komentara' kakvi postoje na 'making of' sadržajima deluks izdanja filmova, kada, najčešće, reditelj i/ili scenarista komentarišu zašto su i kako uradili određene scene. S tim što ovde te komentare daju (na kraju filma potpisani) 'konspiratori'. Ascher je materijal za ilustrovanje priče (onaj koji se ne tiče samog The Shining) crpeo iz drugih Kubrickovih filmova, a kad to nije bilo moguće koristio se drugom filmskom građom, tako da 'film' zapravo neprekidno traje i njegova dinamika nikada ne posustaje. Zbog toga što su uključeni kao 'audio feature' konspiratori ne ruše ritam svojim pojavljivanjem u kadru i čine da Room 237 deluje uverljivije i skoro kao čas iz istorije, a ne fantazije, filma.",1,0
"Favorit iz Sandensa, film nezavisne američke produkcije koji je tokom godine privukao zavidnu pažnju publike i kritike, Zveri južnih divljina (Beasts of the Southern Wild), nudi sliku sveta koji postoji nasuprot i naprotiv sveta razvijene tehnološke civilizacije. Na FAF-u je film dobio nagradu za kameru. Radi se o zajednici koja živi na ostrvu negde u delti Misisipija, ispod Nju Orleansa. Od početka filma, vizuleni postupak pokušava da ostvari utisak neposrednosti, kako bi efekat energičnosti i slobodarskog duha koji odlikuje život u Kadi (kako sami meštani zovu dotično mesto), bio što uverljiviji. Kamera iz ruke, krupni kadrovi raznoraznih živuljki i veselih meštana smenjuju se sa širim planovima koji otkrivaju začuđujuće sklamerije napravljene od svakakog otpada, a koje predstavljaju dom ili pokretna sredstva glavnih junaka. Treperava vizuelna tekstura stvarnosti koju nastanjuje glavna junakinja filma, šestogodišnja devojčica Hushpuppy, ima nameru da stvori osećaj nepatvorene snage i prirode mlade protagonistkinje. Prihvatajući okrutnost prirode kao glavni uslov svoje egzistencije, likovi ovog filma predstavljau otelotvorenje ideala jednostavnih jakih divljaka neopterećenih konceptom civilizacijskog progresa. Mada ovakva početna postavka nudi prikaz jednog izmeštenog načina života, ona je ukalupljena u konvencionalni narativni obrazac američkog nezavisnog filma. Kao priča o intimnom emotivnom sazrevanju, kroz bajkovitu perspektivu glavne junakinje, film naglašava njenu jednodimenzionalnu i pravolinijski putanju preranog odrastanja u naslovnu zver južnih divljina.",1,1
"“The Tree of Life” je izuzetno specifično ostvarenje koje je odnelo nagradu za najbolji film na ovogodišnjem filmskom festivalu u Kanu. Ovo ostvarenje Terensa Malika (Terence Malick) nikako se ne može smatrati komercijalnim filmom, tako da smatram da mi je obaveza već na samom početku recenzije da nagovestim da ovo definitivno nije film za publiku koja od filma očekuje površnu zabavu, već se kategoriše kao umetiničko ostvarenje za koje će mnogi misliti da je briljatno ili suviše pretenciozno. “The Tree of Life” nema niti klasičan zaplet, niti narativ, tako da bi bilo suludo da pokušavam da vam detaljnije izložim priču filma, ako se to uopšte može u ovom slučaju tako i nazvati. Umesto toga, reći ću da ovaj film predstavlja neku vrstu vizualne i eterične poeme o gubitku, očaju, Bogu i traganju za verom i oproštajem. Od samog starta putem šaputajuće naracije i apstraktnih prikaza može se ustanoviti da ovaj film neće poštovati šablonsku strukturu narativa koja se u Holivudu tako forsira, što će za jedne biti dobra, a za druge opet loša stvar. Naravno dosta filmova odbacuje takve standarde, ali ne u ovolikoj dozi, što oslikava velike rizike koje je reditelj spreman da uzme. Posle svega par minuta upoznavanja sa protagonistima, film se upušta u 45 minutno rađanje univerzuma kroz perspektivu reditelja ispraćenu operskom muzikom u pozadini. Iako su sekvence fantastične, nisam baš siguran da bih se složio sa izborom reditelja pošto takav maratonski set pretencioznosti zaista utiče na spekticizam publike i njihovo strpljenje, da li će se u ovom filmu nešto konkretno desiti, da li postoji neka preciznija poenta i da li uopšte vredi uložiti vreme i pogledati ovaj projekat do samog kraja. U ovom filmu skoro da i ne postoji neki određeni narativ, već prikazi esencije života, ljubavi i emocija, ispričani putem fantastičnih vizuelnih prikaza ispunjenim metofarama koje su potpomugnute šaputavom naracijom da vas usredsredi na ono što reditelj želi da vam pokaže a nije transparentno na prvi pogled. Sa tehničke strane ovaj projekat je besprekoran, ali njegov sadržaj svakako će podići velike polemike i oštre stavove. “The Tree of Life” ćete ili obožavati ili prezirati, naravno u zavisnosti od vašeg odnosa i tumačenja šta je to umetnost a šta pretencioznost. Ne preporučujem ovaj film široj publici, baš zato što nije komercijalan i poseduje težak narativ. Ne bih da poredim, ali mislim da će u ovom ostvernju uživati oni koje je oduševio film “The Fountain” od Darena Aronofskog (Darren Aronofsky).",1,1
"Evo šta je problem sa poslednjim Twilight filmom: u filmu nema nijednog ljudskog bića. Ovo je u bukvalnom smislu tačno, s obzirom da je Bella (Kristen Stewart) postala vampir, ali u figurativnom smislu mi nemamo lik u koji se ulaže, nikoga kome ćete poverovati da je ikada voleo ili mrzeo ili želeo ili izgubio ili čeznuo. Čudno je što bi franšiza koja je navodno izgrađena na nemerljivoj strasti i gotskoj melodrami trebalo da se završi na tako emotivno prazan način. Prvi deo Praskozorja povratničkog reditelja Billa Condona nije uspeo u pokušaju da spoji ono što je u suštini crna horor priča - mladu devojku zavodi vampir i fizički razdire demonski potomak - sa melodramatičnom romansom franšize. Drugi deo ima suprotan problem; daleko je od mračne priče, i u najboljem slučaju može da zaigra na kartu crne komedije, namerno krute i farsične. Film počinje sa Bellom, koja se navikava na vampirsko bivstvovanje, koje je, sudeći prema Condonovim sunčanim uvodnim scenama, kao da je u muzičkom spotu. Nema vremena za trošenje na posledice jezivog klimaksa prvog Praskozorja, nema momenta gde ili Bella ili njena srodna duša Edward (Robert Pattinson) pominju njen izbor ili oplakuju njenu smrt. Umesto toga, zaplet se fokusira na njihovu hibridnu ćerku Renesmee (Mackenzie Foy), koja je na smrtonosnoj meti od strane zlobne vampirske zajednice. Ima tu podosta smešnih momenata - sirovi i animalistički seks Belle i Edwarda, dok je Jacobova (Taylor Lautner) vučja ljubav prema maloj Renesmee jeziva koliko možete zamisliti. Ali, nije sve tako loše; Michael Sheen je brilijantan kao jezivi lider vampira Aro, i obratite pažnju na izvanrednu parodijsku scenu sa Bellinim ocem (Billy Burke) i Lautnerovim, sada već trademark kidanjem majice. Najprijatnije iznenađenje je klimaktična scena bitke, oštro režirana koja izaziva iskreno uzbuđenje; ali bolno pogrešan preokret na kraju poklapa veći deo dobro urađenog rada. Presuda: Sa farsičnim scenarijem, praznim odnosima i bezizražajnim glumama, ovo konačno poglavlje zadovoljiće samo najokorelije fanove. Bar su prokleti vukovi prestali da pričaju.",0,0
"Po ovom filmu mi je dete dobilo ime, ali (kunem vam se, majke mi!) to nije jedini razlog zašto je ovo možda najbolji (iranski) film koji sam gledao u životu. Svi ste gledali A Separation, jel da? To je jedan odličan film. About Elly, prethodno ostvarenje Asghara Farhadija, morate da gledate. TRUST ME! I nemojte da čitate šta ovde o njemu pišem, pre toga. Ne želim da vam išta pokvarim. TRUST ME. About Elly je film po Čehovljevom komadu koji ovaj nikada nije napisao, ali bi umro od sreće da jeste. Tri para dolaze iz Teherana za vikend u neku vilu na moru. Zajedno sa njima kreće i brat jedne od supruga, koji gastarbajteriše u Nemačkoj, i devojka koja je vaspitačica njenoj deci. Vaspitačica se zove Elly. Supruga je namislila da brata i vaspitačicu smuva, i celo društvo uveliko iza leđa Elly navija za njihovo smuvavanje. Sve izgleda kao u odličnom francuskom filmu sa sličnom tematikom, i nema sumnje da je Farhadi veliki poklonik njihove kinematografije. Napominjem vam ovo samo iz razloga što sam i sam veliki fan 'francuskih filmova sa sličnom tematikom'. (Ej, bre, vi što niste još gledali film, a čitate ovo- odustanite! Počinju ozbiljni spojleri!) Drama počinje kada dete jednog od parova dođe i obznani da se njen brat davi u moru. Decu je ostala da čuva Elly. Ne znam kakve ste iranske filmove gledali do sada i ne znam kakve je filmove Farhadi gledao, ali čitava ta sekvenca sa davljenjem i spasavanjem vrhunski pumpa adrenalin i stavlja vas među same likove koji trče i viču i plivaju i paniče. Nakon što je dete spaseno neko konstatuje da nema Elly. Tu počinje komedija, utemeljena na vrhunskom nizu sporazuma i nesporazuma kojima je Farhadi pripremio teren u prvom delu filma iskusno nam nenajavljujući da će neki od detalja ili scena kasnije uopšte biti bitni. A i te kako hoće. Naročito za vrištanje od smeha. Međutim, ono što ovaj film ukrcava u moj filmski partenon jeste jednostavnost kojom blesava situacija postaje prvo tragikomična, a potom sve gorčije i gorčije tragična kako postaje sve očiglednije da je Elly mrtva. No, do tog momenta Farhadi će uveliko gaziti preko leševa Woody Allena, Blakea Edwardsa i Todda Solondza u želji da pokaže kako je do pakla najsigurniji put onaj popločan dobrim namerama, kao i da su pakao drugi. Život u svoj svojoj konfuznoj dobroti skakutaće pred našim očima poput blesavog deteta. Farhadijev rediteljski postupak mogao bi se opisati kao 'oživljen život'. Njegov glumački ansambl (neki od ovih glumaca pojaviće se u sasvim drugačijem svetlu u A Separation) vrhunski odrađuje posao u dočaravanju različitih nivoa moralnosti i lepog vaspitanja kod, pretpostavljam, predstavnika iranske više srednje klase. Pitkost i lakoća sa kojom se stvari promene i potom kontinuirano menjaju su zaista impresivni. Ne dajte se zavarati- ovo je jeste crna komedija, ali su i ono crno i ono komedija moćni i podjednako jaki, i njihova borba je ono što ovom filmu daje šarm i magiju. Zar je život zaista samo to, upitaćete se na kraju. Zar život zaista sa toliko lakoće prolazi pored nas, upitaćete se na kraju. Zar je tragičan trenutak zaista samo auto zaglavljen u blatu?",1,1
"Pre nego što počnem današnje izlaganje zašto je ovaj film đavolski kul, želeo bih da kažem da je ovaj rev posvećen našem vrlom prijatelju Marku koji po ovom divnom danu leži kući bolestan. Želimo mu da što pre skine ovaj film jer kada ga pogleda ozdraviće istog časa. Indonežani su rekli da im je dosta uvoznih akcionih filmova iz susednih azijskih zemalja nego su lupili šakom o sto (od bambusovog drveta) i viknuli „I mi svog heroja za šibanje imamo!” Tako je nastao Merantau, klinac odrastao na selu koji je pošao u veliki grad Džakartu u potrazi za kruhom i drskom ekipom sa kojom bi se tukao. Plot ovog filma bi mogao da se predstavi u četiri rečenice kao i u svakom akcionom filmu: 1. Merantau živi na selu, bere paradjz i vežba indonežansku borilačku veštinu „Silat”. 2. Odlazi u grad u potrazi za novim učiteljem. 3. Upoznaje devojku koja radi kao striptizeta koju je pretukao njen bos. 4. Merantau prebije sve u gradu. Uprkos dosta jednostavnom zapletu ovog filma pred nama imamo budući klasik azijskog akcionog filma iz razloga koji se ne mogu navesti na ovako ograničenom prostoru. Prvo Indonežani su mešavima kosookih i tamnoputih, što im daje za pravo da skaču, makljaju se i imaju gelom zamazane kose, drugo upoznavanje novih zemalja je najiskrenije preko tabačkih filmova i kada vidite da je pušenje dozvoljeno na međugradskim autobuskim linijama i da su ulice u Džakarti uže od onih na Dorćolu shvatićete da ima luđe zemlje od Srbije. Tehnička strana ovog filma je dovedena do jednostavne perfekcije. Filmski trikovi nisu korišćeni kako bi se preuveličale scene akcije, gluma je više nego dobra, negativci su neki Englezi trgovci belim robljem koji na neki neverovatan način znaju silat, a i Indonežanke su poprilično simpa. Ukoliko ovog vikenda želite da naučite kako da se odbranite od deset likova koji su spremni da vam polome svaku kost vitlajući metalnim skelama ovo je pravi film za vas…",1,1
"Reditelj, scenarista, glumac i odskora slikar Jerzy Skolimowski se posle 16 godina vratio režiji. Zbilja dug period koji, hteo on to ili ne, diže rampu očekivanja. A ona podiže i stepen budnosti onih koji još pamte zasluge Skolimowskog iz prošlosti - scenario za Nož u vodi (1962) Romana Polanskog, te režiju i scenario filma Rada na crno (Moonlighting, 1982). Nažalost, Četiri noći sa Anom teško da nude razloge za radovanje. Skolimowski je za povratak odabrao pojednostavljenu povest o jednosmernoj ljubavi u mraku poljskog tranzicijskog čemera. Zatupasti Leon (Artur Steranko) biva neželjeni svedok okrutnog silovanja susetke Ane (Kinga Preis). Ne prijavljuje zločin, razvija opsesiju prema žrtvi, noću je pohodi, a da to ona ne zna. Dok Ana spava, Leon joj čini sitne ustupke: posprema sobu, lakira joj nokte, popravlja sat, zašiva olabavljeno dugme... Pošto ga otkriju, Leona je optužen za provalu – ali i za silovanje koje nije počinio. Glavni problem filma je što se bavi apstraktnim (pa samim tim i nefilmičnim) pojavama i stanjima. Vreme neumitno protiče, a čini se da toga nisu svesni oni najpozvaniji – Skolimowski i njegovi junaci. Reditelj upada u zamku bezidejnosti, nemuštosti i jalovosti. Posle početnih 20-ak minuta film gubi intrigantnost i svodi se na variranje već viđenog. Skolimowski je donekle svestan arhaičnosti postavke priče, te nastoji da to nadomesti pretpostavljenom modernošću – priča Četiri noći sa Anom je izložena fragmentarno i nelinearno, što u krajnjem zbiru samo još više doprinosi konfuznosti i nedorečenosti dela. Ovakav izraz možda je predstavljao svežinu u vreme kada je Skolimowski potpisao svoja najznačajnija dela, ali danas važe nova pravila. Četiri noći sa Anom će razočarati stare poštovaoce Skolimowskog, novopristiglima nema gotovo ništa da ponudi. Srednjevropski film na socijalne teme i u ovoj epizodi pokazuje nemoć, a sami junaci ove priče stižu do poslednjeg minuta na istu kotu sa koje su krenuli u prvi scenama – Leon do beslovesnosti, Ana do tišine. Mi, gledaoci, do meškoljenja u stolici, par zevova i učestalih pogleda na sat.",0,0
"Austrijski, porodični Na evropskom tlu (a možda i na svetskom) tri kinematografije bore se poslednjih godina najupornije za moje oči čarne: francuska, italijanska i austrijska. Trenutno Austrijanci vode. Najviše zahvaljujući Hanekeu, ove godine Ulrichu Seidlu, a od ovog filma barjak nosi i Markus Schleinzer. Film Michael bavi se pedofilom Michaelom, službenikom u nekoj firmi za osiguranje, koji u podrumu svoje kuće drži desetogodišnjeg dečaka. Ne znamo kako je dečak stigao tu, ali na osnovu Michaelovog neuspelog pokušaja da mu pridruži još jednog drugara da se naslutiti da je ovaj na prevaru namamljen do kola sa nekog dečijeg igrališta. Kroz monotone dane i božićne praznike Schleinzer pokazuje kako izgleda njihov suživot i uz rizik da me nazovete okrutno bezobraznim pravi film čiji bi podnaslov mogao da bude 'muke i nepraktičnosti bivanja pedofilom'. Možda je crni humor u očima posmatrača, ali upravo zato austrijski filmovi, barem što se mene tiče, najefektnije draže klitoris modernog doba (da, moderno doba je žena, now shut the fuck up!). Glumac Michael Fuith tj njegov imenjak je foto-robot onoga kako bi, uz sav prezir i gađenje, zamislili jednog 'prosečnog' pedofila- proćelav, sa naočarama, ljigav, 'nikakav', mršav, 'poput pacova'. I on svog junaka igra sa dozom slasti koja je karakteristična samo za austrijske glumce u austrijskim filmovima. Odano. Schleinzer nikada neće preći granicu neukusa i 'uputiti nas' u najmračnije strane pedofilije. Sve one ostaće samo okrutno naslućene surovom izvesnošću onoga što sledi. Posebno je 'gadna' scena kada Michael, sa nogom u gipsu (nakon što ga auto udari), leže na dečakov krevet da predahne, dok ovaj nešto sprema po sobi, i posmatrajući ga počinje da se uzbuđuje, uz 'dizaleško-fudbalersko' čačkanje svog penisa... Potom poziva dečaka da dođe do kreveta. Rez. Najveći deo filma bazira se na Michaelovom superdisciplinovanom trudu da sakrije 'porodični život' koji se krije iza večito spuštenih roletni. On nikada ne zaboravlja mere zaštite. Rutina su-života sa dečakom ima elemente običnog, porodičnog života jedino što dečak spava u zaključanoj sobi i tata ponekad spava sa njim. Ali gledanje televizije 'do devet!' ili proslava božićnih praznika su tu. Iako bi Michael voleo da od dečaka dobije i emocije, pored tela, on je uvek na večitoj i hladnoj distanci da to nikada neće biti moguće. I dečak ga mrzi, iz dna duše. Schleinzer to ne propušta da nam stavi do znanja u skoro svakoj prilici. Seidlovski hladnu i hiper-realističku postavku u narativu lomi, ako mene pitate, jedino neverovatna okolnost dve saobraćajne nesreće koje stižu Michaela (bog ga baš ne voli) u relativno kratkom periodu koje nekako smanjuju efekat jedna drugoj. Dok je prva mogla da postane okosnica filma uz možda reversed-Misery zaplet, druga je previše mehanička i onim što donosi (po dečaka) zapravo kao da briše sve ono što se dešavalo (dečaku) pre toga. A obe idu u prilog onoj tezi da se radi o komičnom priručniku za pedofile koji ukazuje na moguće probleme 'držanja dece u zatočeništvu'. Kraj je okrutan. U ostalom videli ste šta se desilo mački...",1,1
"Ne vredi braćo i sestre... Zaista sam želeo da mi se ovaj film dopadne. Na početku imamo mali deo priče sa odraslim sekama gde jedna drugoj donosi video-kasete koje su pripadale mami i očuhu. Odmah shvatimo da je sadržaj tih kaseta tema ovog filma. To je sasvim ok i otvara mnoge mogućnosti. E sada, kasete su naslovljene tipa, 'Kejtin osmi rođendan' bla bla bla. Zanimljivo je da među kasetama imamo i takva dela tipa 'Mama i očuh su nevaljali', 'Duhovi među nama' ili 'Brutalne smrti voljenih nam...'. Naravno parafraziram, ali zamislite roditelje ili likove koji bi ostavili te kasete deci. Naravno seke ne gledaju te kasete već to se prikazuje nama. Generalno utisak je da je sve ovo već viđeno uz par novih fazona koji su nebitni i krajem koji je totalna kopija The Last Exorcism završnice. Gledalac skonta da nema teoretske šanse da bi seke zaboravile nešto ovakvo, da nema teoretske šanse da se priča iz prošlosti slaže sa pričama iz budućnosti i da je ovo još jedno smeće koje služi za uzimanje para. Naravno imamo i bezbroj mesta gde bi postavili pitanje zašto iko snima ovo. Mislim boriš se za život, bežiš ali se trudiš da držiš mirno kameru da ljudi vide kako si se ti negde sakrio dok ti lampa na kameri šljašti. Jedine strašne scene su kada vidite neku od devojčica kako se po noću muvaju po kući u svojim dugim spavaćicama. Sve ostalo je već viđeno u ranijim filmovima i to ne samo Paranormal Activity. Film jeste sigurno bolji od drugog dela ali to i nije bilo tako teško. Ako misle da sledeći nastavak bude barem prosečan, moraće da prestanu da vređaju inteligenciju gledaocima. Ako nastave ovako, i original može da izgubi svoju vrednost jer nastavci ga samo vređaju.",0,0
"Već sam nekoliko puta na ovom sajtu pokušao da objasnim fenomen “zombi komedija“, odnosno neočekivano efektan miks dva na prvi pogled u potpunosti nespojiva žanra. Zombi komedija, ili popularno “zom com“, je samoobjašnjiv u svom nazivu i predstavlja filmski žanr koji kombinuje motive zombi horor filmova sa raznim vrstama komedije. Na prvi pogled ova dva u potpunosti nespojiva žanra, kao celina doživeli su svoje prve blistave momente u filmovima Džordža A. Romera (George A. Romero) “Dawn of the Dead“ i Dena O’Benona (Dan O’Bannon) ”The Return of the Living Dead“. Iako praktično nisu komedije, mali broj komičnih sekvenci u ovim gore pomenutim ostvarenjima otvorio je mnogim budućim autorima oči i pomogao im je da spoznaju potencijal u kombinovanju ova dva do tada odbojna žanra. Razlog zbog kojeg toliko volim horor/komedija kombinaciju jeste zato što nas po svojoj konstrukciji iznenađuje i gađa u najprimitivnije, tačnije refleksne delove mozga, terajući nas u jednom trenutku da se zaprepastimo od straha, a u drugom već da krenemo u histerični smeh. Iako nisam očekivao, “Zombieland” se ipak na kraju predstavio kao jedno od reprezentativnijih “čeljadi” nastalih u uvrnutom braku ova dva filmska žanra. Film Rubena Flajšera (Ruben Fleischer) je zombi komedija sa najvećim komercijalnim uspehom. Baš kao što je i za očekivati, priča filma se odvija u svetu prepunom zombija i prati ljude koji po svaku cenu pokušavaju da spasu živu glavu i izbegnu da budu večera ovim maloumnim kanibalima, ako uopšte mogu tako da ih i nazovem. Preciznije, “Zombieland” se centrira na nesvakidašnjem prijateljstvu stidljivog studenta koji pokušava da stigne do svoje rodbine u Ohaju, žestokog kauboja koji traži poslednji “Twinkie” i dve sestre koje pokušavaju da dođu do određenog zabavnog parka koji je postao kolonija ljudi. “Zombieland” ne troši nešto puno vremena da nas upozna sa situacijom i svetom u kojem naši protagonisti žive. Mi već na samom početku pomoću izuzetno lepo montiranih i zabavnih nekoliko pravila dobijamo pravi vodič “kako preživeti zombi apokalipsu“. Vizualno “Zombieland” je vrlo zabavan i kvalitetan film. Maske su sjajne i efekti niti u jednom momentu nisu u prvom planu, što je zaista pohvalno. Film Rubena Flajšera ima pravolinijski narativ koji je čitavim svojim trajanjem uzbudljiv i dosta dinamičan. Film se jedino malo “vuče” tamo negde oko sredine, ali vrlo brzo uspeva da se vrati u šine i nastavi u tempu sa kakvim je krenuo. Ono što me je izuzetno prijatno iznenadilo u ovom filmu jeste kvalitet humora. Humor se pretežno dobija iz sjajno napisanih dijaloga, mada ima i nekoliko vrlo zabavnih “slapstick” momenata da začine čitavu stvar. Kada smo već kod humora, ono što je vrlo bitno napomenuti jeste da “Zombieland“ sadrži možda i najbolji “cameo“ momenat koji sam do sada video na filmu. Naravno, neću vam ga odati. Videćete sami. Gluma u filmu je skroz korektna. Niko nije nešto preterano blistao, ali opet niko nije ni zakazao. Džesi Ajzenberg (Jesse Eisenberg) je prihvatljiv kao istraumirani tinejdžer, dok je Vudi Harelson (Woody Harrelson) urnebesan kao kauboj poznat akterima pod imenom “Talahasi”. Ovo naravno nije nikakvo iznenađenje jer Harelson nikada ne pruži ništa manje od fenomenalnog performansa. Ema Stoun (Emma Stone) i Ebigejl Breslin (Abigail Breslin) su se isto ok pokazale, mada su njihovi likovi znatno slabije napisani. “Zombieland” nudi jedno urnebesno putovanje kroz post zombi apokoliptičnu Ameriku koje će vas sigurno zabaviti i do suza nasmejati. Odličan film. Topla preporuka!",1,1
"Volim srednjevekovne filmove. Mislim, ne one snimane u Srednjem veku, jer tad nisu imali kamere da ih snime, već filmove čija je radnja smeštena u Srednji vek. A ovo je jedan takav film. I to dobar. Konačno! 1200 i neka godina, ustanak barona u Engleskoj, nije nešto što se obrađuje u našim istorijskim udžbenicima, ali oni malo više obrazovani (ili koji su igrali neku igricu i pročitali šta piše u info) znaju da se taj ustanak dogodio zbog tiranije kralja Džona i da je taj ustanak doveo do potpisivanja čuvene Magna Karte, dokumenta koji ograničava apsolutnu kraljevsku vlast i garantuje određene slobode i prava građana. U to vreme, revolucionaran akt. Akt zbog koga se vredi boriti. Dešavanja u filmu su nešto nakon potpisivanja Magna Karte. Kralj Džon, naravno nezadovoljan gubitkom apsolutne vlasti, okuplja vojsku Danaca (zajebani Vikinzi) i kreće da juri potpisnike Magna Karte, odnosno barone koji su takođe potpisali dokument. Na njegovom putu ključna tačka je tvrđava Ročester koja kontroliše čitavu Južnu Englesku, što shvata i Baron de Olbeni, i okuplja mali vod ljudi spremnih da brane tvrđavu do zadnjeg kapi krvi… Ono, vrlo pristojan film, više nego pristojan štaviše. Kulturna i jestiva priča, sve se da progutati (mada, to zavisi od vašeg apetita), glumci su na veoma kul nivou, ima ih vrlo poznatih, da se sad ne kurčim poznavanjem imena glumaca :) Takođe, atmosfera sveukupna, tj. kako bih rekao, a da, scenografija je do jaja, a i kostimi takođe, vrlo uverljivo, realistično, pravi Srednji vek. Ono, čak ne mogu da se setim nijedne veće zamerke. Ima jedna riba tu što me nervira (neka baronesa), ali da se to ignorisati. Zaključak: vrlo kulturan i zabavan film o Srednjem veku, izvolite ga pogledati. ;)",1,1
"“The Cold Light of Day” iako nije posedovao niti malo zanimljive promotivne materijale, opet je uspeo da me zaintrigira jer se u glavnoj ulozi pojavljuje Henri Kejvil (Henry Cavill). Iako mnogima ovo ime apsolutno ne znači ništa (neki ga možda pamte iz Immortals), Henri Kejvil će se pojaviti već sledeće godine u “Man of Steel“, Šnajderovoj (Zack Snyder) adaptaciji Supermena, pa me je jednostavno nekako golicalo da se malo bolje upoznam sa njegovim mogućnostima. Iako nisam imao visoka očekivanja od “The Cold Light of Day”, videvši u glumačkom sastavu imena kao što su Brus Vilis (Bruce Willis) i Sigurni Viver (Sigourney Weaver), spremio sam se da pogledam jedan klasičan akcioni/špijunski film koji će me semi-zabaviti 90 minuta. Nakon što mu porodicu sa jedrenjaka u Mediteranskom moru kidnapuju nepoznati ljudi iz nepoznatih razloga, mladi poslovni savetnik upada u priču u kojoj sudbina njegovih najdražih isključivo zavisi od njegove mogućnosti da određenim špijunima dostavi kofer misterioznog sadržaja za koji on ni ne zna da postoji. Stvarno ništa zauzvrat nisam očekivao od filma sa ovakvim zapletom, ali ono što sam dobio je zaista ispod svih mogućih granica tolerancije. Neverovatno je da je reditelj Mabrouk El Mechri uspeo sve, ali bukvalno sve najiritantnije i najodvratnije klišee iz akcionih i špijunskih filmova da strpa u jedan projekat od 90 minuta. Pored toga što bukvalno nema niti jedan originalni momenat, scenario filma “The Cold Light of Day” je pun rupa i nelogičnosti da će svakom iole iskusnom filmadžiji biti naprosto neverovatno da je neko zaista mogao da ovolike količine novca uložio u ovu budalaštinu. Naravno, ovde imamo momente gde mladić koji ne zna niti jednu reč jezika, posle svega dana provedenog na odmoru u Španiji, uspeva da upadne u probleme sa dve tajne službe, policijom Madrida i opet pri svemu tome nađe prijatelje i način kako sa svima njima da izađe na kraj, jer Bože moj, koji još poslovni savetnik nije sposobniji od špijuna i plaćenih ubica? Od ovog filma možete da očekujete da se ljudi oružano obračunavaju u sred bela dana na ulicama centra Madrida, da proleću kroz terase i prozore, da se uz pucnjavu jure po pešačkim zonama automobilima, i sve to naravno bez ikakvog okretanja ljudi na ulici. Što se tiče glumačke ekipe, definitivno je najbolje od svih prošao Brus Vilis. Jasno je da se Vilis ovde pojavio zbog više nego debelog honorara, koji je blago rečeno otaljao, pojavivši se na 15 minuta u filmu. Za razliku od njega, Sigurni Viver se blamira tokom čitavog filma, i zvanično potpisuje jedne od svojih najslabijih momenata karijere. Henri Kejvil je očajan. Pored toga što ne uspeva niti jednu adekvatnu i uverljivu emociju da proizvede na licu, Henri vrlo vrlo bizarno i trči (znam da deluje kao nepotrebna informacija, ali naprosto nisam mogao da se načudim da čovek koji tumači glavnu ulogu u akcionom filmu ne zna normalno da trči). Nisam siguran da se baš sada radujem njegovom pojavljivanju u Šnajderovom “Man of Steel”. “The Cold Light of Day” je izuzetno nepotreban i nemaštovit film. Ako bih morao da ga opišem u okviru jedne rečenice, to bi onda bilo: “Kompletni i odvratni kliše.“",0,0
"Ukoliko 2012. godine dođe do kraja sveta, kako se veruje u pojedinim krugovima, bar nećemo više moći da gledamo filmove poput ovog. Možda najčudnija stvar u vezi 2012 je što su najgori delovi filma ujedno i najzabavniji, jer su toliko besmisleni da je nemoguće ne umreti od smeha. Mediokritetni delovi su ti koji spuštaju produkciju, i njih je mnogo više. Uprkos tome što su na raspolaganju imali sadržaj da popune 60 minuta trajanja filma, 2012 se produžava u epsko mučenje od skoro dva i po sata, a najgora stvar od svega je što deluje mnogo duže. Tako da, pre gledanja filma, spremite sebi jednu poveću šolju jake kafe. Osim toga što će vam biti potrebna da vas održi budnim, imaćete i dovoljno dobar izgovor da napustite bioskop jednom ili dvaput kako biste skoknuli do toaleta. Ideja da je apokalipsa predviđena za 21. decembar 2012. godine nije nova. Zalagači za propast sveta, uvek u potrazi za novim mogućim datumom za uništenje planete, obrušili su se sada na ovaj jer se tada završava Majanski kalendar. Sigurni smo da ga je i Nostradamus predvideo, jer se sirotom tipu pripisuju skoro sva predviđanja. Ubrojite me među skeptike, i ne samo zbog nedostatka naučnog dokaza koji bi podržao teoriju o 2012. godini, već i zbog toga što ga vatreni pobornici ove teorije zagovaraju uz stepen religiozne strasti što mi je pomalo zastrašujuće. Neću zbog toga manje spavati i prilično sam sigurna da će 22. decembar 2012. godine izgledati umnogome kao i dan pre. Ne možemo sa sigurnošću tvrditi da li je takozvana 'nauka' predstavljena u 2012 Rolanda Emmericha najbesramnije predstavljanje geologije, fizike i astronomije ikad ponuđene u jednom visokobudžetnom filmu, ali ne može biti daleko. Ovo, međutim, ne treba da predstavlja iznenađenje, jer je Roland Emmerich oduvek bio više zainteresovan za uništavanje stvari nego za zakone sveta fizike. Sa ovim filmom, on je nadmašio ne samo sve svoje prethodne ekscese (ubrojimo tu Independence Day, Godzillu i The Day After Tomorrow), već i Michaela Baya, kada je reč o eksplozijama, i Irwina Allena, kada je reč o katastrofama. U ovom filmu može se naći skoro svaka katastrofa koju možete da zamislite. Zemljotresi? Potvrdno. Vulkani? Potvrdno. Neboderi koji se ruše? Potvrdo. Nekontrolisani požari? Potvrdno. Kiša pepela? Potvrdno. Avionske nesreće? Potvrdno. Cunamiji? Potvrdno. John Cusack kao akcioni junak? Potvrdno - recite bilo šta drugo, samo ne to! Naravno, prosečnom gledaocu koji će izdvojiti 200-300 dinara da pogleda ovaj film neće biti stalo do likova, što je dobra stvar, jer ih ni nema. Takođe, neće mu biti stalo do priče, što je takođe dobra stvar. Ne - glavni motiv da se pogleda 2012 su scene destrukcije. Stvari koje lete u vazduh. Bujica specijalnih efekata. Pa, da li će bar ovaj aspekat film ispuniti očekivanja? Nažalost, ne. Istina, film sadrži nekolicinu impresivnih scena uništenja, ali one nisu toliko spektakularne koliko očekujemo. A tu je i razočaravajući nedostatak prepoznatljivih ikona koje lete u vazduh. Grad čije je uništenje najviše prikazano je Los Anđeles. Nema zgrade Empire State Building. Nema Sears kule. Nema zgrade Space Needle. Tu i tamo prikazani su Vašington, Las Vegas, Buenos Aires i Vatikan, ali uglavnom sporadično. Pretpostavljamo da je Emmerich odlučio da ovaj put ne ide na Njujork jer je tamo već bio (The Day After Tomorrow), a i zbog toga što ne bi bilo tako zabavno posle stvarnog horora od 11. septembra. Još jedan problem u vezi tih scena destrukcije je što traju predugo, ponavljaju se, i pomešane su sa najbesmislenijim akcionim scenama ikada osmišljenim za jedan film. Ne samo što smo izloženi sceni u kojoj limuzina izbegava pukotinama u ulicama koje nastaju usled zemljotresa u Pasadeni, već je to samo aperitiv za scene u kojima naši junaci beže od piroklasitčne bujice koju stvara supervulkan Yellowstone - i to, kombijem, pešice i avionom. Ovo svodi bekstvo od vatrene lopte na nivo obdaništa. U visokobudžetnim filmovima se očekuje neki stepen besmislenosti, ali 2012 je toliko preterao u tome, da je nemoguće za jednu razumnu osobu da odbaci apsurdnost situacije. 2012 prati tradicionalnu formulu filma o katastrofama: prvi čin (u kojima se navode mnoga predviđanja o budućnosti ljudske rase), drugi čin (u kojem se na specijalne efekte troši 75% budžeta) i treći čin (u kojima heroji čine herojske stvari da bi spasili ljudsku rasu, ili bar jedan deo nje). Imamo tu popriličan spisak likova, koji se svi podjednako nalaze na platnu i tako se gubi svaka šansa da bar neko od njih ispliva kao nešto više od dekoracije specijalnih efekata. Nema napetosti jer nikog nije briga da li će likovi živeti ili umreti. Njihove sudbine su stvar potpune ravnodušnosti. Prva značajna osoba koju upoznajemo je dr. Adrian Helmsley (Chiwetel Ejiofor), naučni savetnik predsednika (Danny Glover). On je donosilac loših vesti: na nedavnom putovanju u Indiju (što se dešava 2009. godine), on otkriva dokaz da je svet na brzoj traci ka uništenju. Tri godine kasnije, njegova predviđanja se obistinjuju. On je jedan od vođa internacionalnog tima čiji je zadatak da istraži problem i osmisli rešenje kako ljudska rasa ne bi izumrla. Njegov nadređeni je Carl Anheuser (Oliver Platt), koji je spreman da iz jednačine oduzme emociju kako bi odlučio ko će živeti a ko umreti - nešto što Adrian, predsednik i Prva ćerka (Thandie Newton) nisu u stanju da urade. Kako destabilizacija planete raste, planovi moraju biti spremni. U međuvremenu, pisac naučne fantastike iz Los Anđelesa Jackson Curtis (John Cusack) nalazi se na odmoru sa dvoje dece u Josemitu kada dobija vesti o ogromnom zemljotresu što ga primorava da se vrati kući. U međuvremenu, upoznaje voditelja radio emisije Charlieja Frosta (Woody Harrelson), koji mu govori da dolazi do kraja sveta i informiše ga o Majama i 21. decembru. (Zanimljiva činjenica je da se ovi događaji odvijaju na severnoj hemisferi tokom leta 2012, a ne pri kraju godine.) Taman kad počne uništavanje Los Anđelesa, Jackson sa decom stiže kući koju deli sa svojom bivšom ženom Kate (Amanda Peet) i njenim novim dečkom Gordonom (Tom McCarthy), plastičnim hirurgom. Svi se uzdaju u Jacksonovu limuzinu i beže glavnom bez obzira. Njihovo odredište je Yellowstone, za koji Charlie tvrdi da ima 'mape svemirskih brodova' koje je dizajnirala vlada da bi spasila čovečanstvo. Ima tu i drugih likova - indijski geofizičar, par matoraca koji se nalaze na krstarenju, i neki ljudi na Tibetu - ali oni nisu ni upola značajni kao glavna grupa. Glumačka ekipa je mnogo impresivnija nego što bismo očekivali od jednog B-filma. Očigledno, glumci, znajući identitet reditelja, i čitajući scenario, nisu se upustili u celu priču kao da je u pitanju povratak Citizen Kane-a. Ipak, Emmerich je uspeo da ugrabi pouzdanog Johna Cusacka, Olivera Platta i Dannyja Glovera, Thandie Newton, sve uvaženijeg Woodyja Harrelsona i uvrnutog Chiwetela Ejiofora. Očigledno je da je štrajk scenarista ostavio traga na početak produkcije 2012. Pod uobičajenim uslovima, to bi moglo da pruži delimično obrazloženje za tako jadan kvalitet scenarija, ali realno, filmovi ove vrste se ne mogu pohvaliti vrhunskim scenarijom. Skripte nisu ništa više od skeleta, dok su vizuelni efekti krv i meso. Kada je reč o filmovima o katastrofama, mene je lako zaintrigirati - dopale su mi se glupave zabave poput Twister, Volcano, pa i The Day After Tomorrow. Ali 2012 ne može da dobije ni prolaznu ocenu. Predugo traje, dosadan je i, na neke načine, čak i manje podnošljiv od Transformers 2.",0,0
"Duša je prema gnosticima posrednik između duha i tela, dok je prema Kabali sačinjena od vatre, zemlje, vazduha, vode i suštine. Nisam baš skontao šta je to suština, ali nije ni Aristotel. Duša ima različite oblike, ali samo jedan čovek na svetu ima dušu u obliku leblebije. Taj čovek se zove Paul Giamatti i jedan je od najboljih epizodista i takozvanih B glumaca, kako Holivuda, tako i Off Holivuda. U skladu sa svojim habitusom, Giamatti nije mogao da igra superheroje, osvajače i velike ljubavnike, ali je zato rođen za uloge likova koji se kroz život vuku sa koferom punim psiholoških problema i frustracija. Ko je gledao American Splendor i Stranputice, zna o čemu pričam. Film Cold Souls potpisuje Sophie Barthes kojoj je ovo prvi ozbiljniji poduhvat. Paul Giamatti igra sebe, odnosno glumca koji ima emotivno-duhovnu-kreativnu krizu, i koji radi rešavanja svog problema, pošto je naleteo na reklamu u New Yorkeru, odlazi u tzv. Stovarište duša (Soul Storage), ostavlja dušu Dr Flintsteinu na čuvanje, uletevši potom u svet tzv. Soul traffickinga. Ruska mafija, Čehovljev Ujka Vanja i mit o duši ruskog pesnika, nemaju baš puno veze jedni sa drugima, ali ovde, povezani u celinu, priči daju poseban štimung i humoresknu dimenziju koja se bez problema može porediti sa nekim ranijim ostvarenjima Woodya Allena. Nešto poput satire čija su meta industrija terapije i postfrojdističke opsesije zapadnog čoveka, ispričane kroz uvrnuti vic iz ruske književnosti. Žanrovski bi se mogao definisati kao crna komedija sa elementima melodrame. Zanimljivo je da su brojni filmski kritičari ovaj film poredili sa Biti Džon Malkovič. Možda ove dve priče i dele atmosferu, ali tu se svaka druga sličnost završava. Sophie Barthes je stvari koncipirala drugačije. Za početak je ipak odabarala Paula Giamattia (za razliku od Spike Jonzea koji je odabrao precenjenog miljenika intelektualne publike). Imajući u vidu da ceo film na svojim plećima odlično nosi glavni glumac, Paul Giamatti, isti bi se mogao uvrstiti u “glumačke filmove” gde je rediteljski rukopis sasvim u drugom planu. Sve ovo govorim jer je rediteljka očigledno bila opterećena “estetikom novog” koja podrazumeva pomeranje granica u filmskom jeziku, i zbog takvog pristupa pripovedanju, trapavo se saplela o sopstvenu pretencioznost koju su kritičari povezali sa deset godina starijim filmom Spike Jonzea. Iako je u pitanju još jedno delo Sundance festivala, koje planski cilja probirljivu publiku, metafizička dimenzija filma je razrađena veoma površno. Čisto sumnjam da je bilo kojeg vigilante intelektualca ostavila bez teksta. Tačnije, autor nije uspeo da isprovocira gledaoca i navede ga na neka dublja razmišljanja, iako mi se čini da je imao baš takvu ambiciju, ali je uspeo da nam pruži još jedan neobičan i zanimljiv film koji je u moru industrijskog smeća pravo osveženje.",1,1
"Ovo je možda i najbolji film koji sam odgledao u poslednjih 5 godina. A odgledao sam ih baš puno, sigurno dosta stotina. Briljantno delo u svakom pogledu koje me je zaista ostavilo bez teksta. Da postoji ta mogućnost dao bih mu ocenu od 100 zvezdica. Iako naizgled odlično dizajniran SF, Snowpiercer je zaporavo duboka analiza društva, ljudi i njihove prirode, priča o verovanju, sebičnosti, slabosti i moći. Sve to upakovano u dosta simbola i skrivenih značenja. I u jedan ogroman voz. Voz koji predstavlja poslednji ostatak čovečanstva. Nakon apokalipse koja je izazvala globalno smrzavanje cele Zemlje i svega na njoj, poslednji primerci ljudske vrste su se ukrcali na Snowpiercer, gigantski voz koji se vrti beskonačno ukrug i opstaje zahvaljujući genijalnosti glavnog inženjera, misterioznog Vilforda. Snowpiercer ima i svoj koncept – siromasi i bednici su smešteni u repu voza, dok su bogatiji i aristokratija u prednjem delu. Na čelu je lokomotiva u kojoj su smešteni glavni motor i Vilford. Upravo ta lokomotiva je cilj pobunjenika iz repa voza, predvođenih odličnim Kris Evansom (posle Londona i perioda sa strip junacima njegova sigurno najbolja uloga). Ne mogu preskočiti ni genijalnost Tilde Svinton – zaslužila je da joj se unapred uruči narednih 10 Oskara za ovu rolu zle, antipatične Ministarke Voza. Vizuelni dojam samog voza je zaista senzacionalan. Nisam video strip po kome je rađen ali je cela ideja voznih kola u kojima se svet odvija zaista očaravajuća. Svaka kola su pravo malo scenografsko remek delo za sebe i gledalac željno iščekuje šta će videti u sledećim. U filmu nema čekanja ni praznog hoda, već svaki događaj dolazi u naletu jedan za drugim – sa smislom i porukom. Sve je olakšala činjenica, iako je film namenjen zapadnom tržištu, da je režiser veliki majstor iz Koreje – Bong Joon Ho, a i da su glavni producenti (koji daju pare za sve to) takođe Koreanci. To je omogućilo slobodan pristup, malo veću količinu nasilja u nekim scenama i jedan maestralan kraj. Po svemu, ovo je film koji zaslužuje da ga pogledate više puta i razmislite o svemu što ste videli i čuli. Možda u prvom trenutku i ne postigne očekivani bioskopski uspeh (kao i Blade Runner ili Brazil) ali kultni status mu je, kao i u slučaju pomenutih, svakako zagarantovan.",1,1
"Svi vi koji ste od ovog filma očekivali neku modernu satiričnu adaptaciju popularnog dela Džonatana Svifta (Jonathan Swift) možete slobodno već u ovoj fazi odustati od ovog filma. Osim grubog skeleta i najosnovnijih segmenata koje knjiga “Guliverova putovanja” sadrže, ovaj film je totalno priča za sebe. Projekat se kompletno i isključivo vrti oko Džeka Bleka (Jack Black) i njegove užasno već zamarajuće, maksimalno eksploatisane, jednodimenzionalne role koju vuče čak od filma “School of Rock“. Opet je on “masivni” gubitnik, koji je prepaljen na rok muziku, i koristi svaki mogući momenat da iskrevelji koju rečenicu i zapeva u njegovom već svima poznatom stilu. Ne želim da uvredim, niti da komentarišem njegove vokalne mogućnosti, ali iskreno smatram da baš i nije svaka uloga podobna za takve ispade. Ali no dobro, samo želim da istaknem svoje viđenje. Priča je jako ne maštovita, fabrička, klasičan slučaj gubitnika, koji nema dovoljno samopouzdanja, ali sve to se iskristališe, i naravno ide romantični momenat na kraju. Ovakva gradacije je već postala lični pečat “Fox“ korporacije. Što se tiče komičnih faktora u filmu, ja nisam pristalica ovakve vrste humora koji se provlači kao kroz projekte “Doctor Dolittle”, “Garfield”, “Norbit“, tako da mogu komotno reći da se nisam ni u jednom momentu nasmejao. Sve je uglavnom referencirano na aktuelnosti iz pop kulture, i navodne opaske na filmove kao što su “Star Wars” i “Titanic”. Ostatak glumačke ekipe, kao i njihov predvodnik, uopšte se nisu pokazali. Najveće razočaranje mi je Bili Konoli (Billy Connolly), koji kao veoma cenjeni komičar, i ovde kralj Liliputanaca, nije uspeo ni u jednom momentu da ispadne interesantan, a kamo li smešan. Iako oličena kvalitetnim specijalnim efektima (a koji film danas nije a da poseduje pristojan budžet!?), ova moderna satira nikako ne uspeva da istakne vrednosti romana, ona nam umesto toga daje gojaznog Gulivera koji svojom golom zadnjicom pada na minijaturnog Liliputanca.",0,0
"Giallo je, nakon razočaravajuće lošeg završetka fenomenalne dve trećine triologije Three Mothers (Suspiria, 1977. i Inferno, 1980) u vidu ostvarenja La terza madre, 2007. (kojeg ni seksepilna ćerka Asia nije uspela da iščupa iz čeljusti prosečnosti, iako se pošteno trudila) još jedan pokušaj vraćanja sopstvenim korenima u potrazi za izgubljenom inspiracijom. Nažalost, moram da saopštim svim ljubiteljima majstora atmosfere i horor misterije - Dario Argento, mađioničar slešer trikova, je i dalje u stanju kliničke/kreativne smrti. Njegova karijera posle Stendalovog sindroma (1997) deluje kao nezaustavljivo propadanje u živi pesak. Radnja filma je klasična 'giallo' postavka. Fizički/mentalno deformisani ubica pod maskom taksiste kidnapuje strane lepotice sa ulica Torina koje odvlači na skrovito mesto gde im radi plastičnu hirurgiju od koje neće postati još lepše. Američki detektiv radi na njegovom slučaju, a evropska lepotica mu pravi društvo u pokušaju da spase svoju sestru, poslednju žrtvu ubice poznatog po nadimku Giallo/Yellow/Žuto. Sam naslov filma nedvosmisleno ukazuje na žanr koji je, upravo zahvaljujući Argentu, postavio italijanski horor na relevantu art mapu svetske kinematografije. Uz dvoje glumačkih zvezda (Emmanuele Seigner i oskarovac Adrien Brody, ujedno i producent filma) obećavao je dosta. Odakle početi sa uzrocima razočaranja? Scenario je očajan. Zaplet skoro i da ne postoji, a dijalozi su toliko banalni da često izazivaju smeh. Nevešto infiltrirane kvazi-psihoanalitičke pričice iz prošlosti koje treba da nam - nepotrebno - opravdaju sadašnje postupke ubice i detektiva kao da su napravljene za gledaoce od 5 do 7 godina, a gluma je na nivou amaterske trupe koja živi u ubeđenju da su facijalne grimase vrhunac zanatskog umeća. Brodi izgleda i glumi kao kartonska karikatura Humphreyja Bogarta, a Seigner deluje kao da je ceo film odsutna planirajući u glavi put na Karibe. Bogata vizuelna atmosfera koja je sa ubedljivom lakoćom maskirala slične propuste u Argentovim ranijim filmovima - ne postoji. Da ovaj film ne bude sasvim očajan, zaslužna je sjajna kamera i kvalitetna muzička podloga (ovaj put bez učešća Goblina i njihove metal psihodelije) uz standardno dobro snimljene slešer scene od kojih će vam se donja usna grčiti u pokušaju apsorbovanja realističnosti fizičkih tortura. Argentov pokušaj davanja omaža samom poreklu filmske verzije “giallo” estetike - jeftinim kriminalističkim romanima u žutom omotu koji su najčešće završavali u toaletu – je neodlučno izveden pokušaj. Trikovi su stari i izlizani, a nedovoljna hrabrost/vizija da se ide do kraja u pravcu parodiranja žanra deluje amaterski. Nakon remek dela koja su ostavila neizbrisiv trag u savremenoj kulturi, zaista je tužno gledati ovakva ostvarenja u kojima se samo u tragovima prepoznaje Argento kojeg volimo.",0,0
"Pravljenje odličnog horora ili čistog kriminalističkog filma u današnje vreme gotovo da zahteva redefinisanje kompletnog žanra, neverovatnu obrazovanost ili ludu sreću/instinkt. Sa svim žanrovima u njihovom izvornom obliku situacija je slična a bauk kletve da su sve priče odavno ispričane nadvio se nad žanrovski film. S komedijom je situacija malo drugačija, te je još relativno lako naći rečenicu ili situaciju, a ponekad i zbog samo jedne genijalne rečenice vredi bespovratno potrošiti devedeset minuta života. Kec iz rukava pripada grupi filmova koji za razlogom svog postojanja tragaju u detalju. Osnovna priča – mafija raspisuje otvoreni konkurs lova na glavu zaštićenog svedoka, što u isto vreme na istom mestu okuplja nekoliko timova plaćenih ubica – očigledno je samo platno po kom valja oslikati likove i situacije, smešne ili inovativno nasilne. Ipak, to uspeva samo u par navrata (odlična epizoda s Jasonom Batemanom, pohvalna ali ipak protraćena upotreba kalibra 50, trailortrash klinac – karatista). Van klasičnih scenarističkih pokušaja traženja smisla egzistencije svog filma, reditelj Joe Carnahan primenjuje rizičan postmodernistički pristup (od nekoliko takvih situacija, malo bogohuljenje za nas koji verujemo samo u celuloidna božanstva predstavlja upotreba manje poznate, spore teme iz filma Dobar, loš, zao prilikom Affleckove smrti). Takođe, uključivanjem velikih emocija/empatije (prevashodno lik koji tumači Alicia Keys, u drugoj polovini filma) usred besomučne akcije, Carnahan, na tragu hongkonških policijskih filmova iz osamdesetih, pokušava da ostvari efekat totalnog filma (pucanje, šale, suze, koreografija), filma koji kroz formu koja na prvi pogled stvara distancu, na teži način dolazi do srca gledaoca. No, kako je svaki od dvadesetak vremenski podjednako zastupljenih likova, praktično, samo skica stereotipa (tri brata nazi-hillbillya, dve black panthers crnkinje s beretkama, italijanski gangsteri, FBI agenti umorni ali predani poslu) nekog preteranog saosećanja tu teško da može biti, čime se vraćamo na početni i klasičan žanrovski pokušaj. Nažalost, ni tu stvari ne stoje ponajbolje, jer dramske situacije, uz sav ukrasni trud, nisu u svojoj osnovi dovoljno intrigantne, humor se gotovo apsolutno zasniva na dijalogu, preokret koji na kraju očekivano dođe toliko je blesav i, što kažu, fabrikovan, da može izazvati jedino indiferentnost. Ono što je čudno, a možda i logično, budući da je čovek ponekad zver koja je konstantno u potrazi za nečim novim, jeste da ovaj trenutak početnog razbijanja bilijarskih kugli koji bi se možda mogao nazvati scenarijom igranog filma dolazi od reditelja koji nam je predstavio Narc. U pitanju je jedan od malobrojnih pravih policijskih filmova tekuće decenije, film maksimalno svedene ali na neki čudesan način sveže priče, reditelja koji se time u potpunosti kvalifikovao za režiju filma White Jazz, ekranizaciju poslednjeg romana iz L.A. kvarteta Jamesa Ellroya.",0,0
"Voleo bih da svim mladim naraštajima sada ispričam nešto kao “Znate, za dobar film nije potreban budžet, ni dobri producenti, ni opasna tehnika. Dovoljno je da imate dobru ideju i film će biti dobar.” To naravno nije tačno. Jeftini, niskobudžetni filmovi su, uglavnom, teško đubre. Međutim ovaj film pobija sve te tvrdnje. Šta više, pred nama je jedan od najboljih indi filmova ove godine. The Wild Hunt je skladna i zrela zamisao kanadskog reditelja Aleksandra Frančija, koji ju je napisao i režirao, ne libeći se da priču bazira na nedvosmislenim šekspirovskim motivima, istražujući primalni ljudski duh u modernim vremenima. Priča je genijalna i ispričan pažljivo i detaljno, a sada ću se potruditi da je prenesem krajnje integralno kako bi smo izbegli, jelte, spojlere. Gomila paćenika, Kanađana iz gradske sredine se okuplja svakog vikenda u brdima, kako bi se igrali isorijsko-mitskih igara, vitezova, vikinga, vračeva i vila, sve nešto na v bem li ga. Otišli su tako daleko da već imaju izgrađene drvene tvrđave, barake, brodove i sašivena odela koja odgovaraju istoriskom razdoblju. Glavni lik, neki plavušan, koji sa svojom ribom ima krizu u vezi je prati ka odredištu gde se ona igra sa ostalima nesvestan da iza drvene ograde vladaju druga pravila… Ljudska glupost nema granica, za to nam ne treba Albert Anštajn, ali ako do sada niste bili u potpunosti sugurni u to, evo idealnog filma za vas. Inteligentno, jasno i detaljno istraživanje bolesne i idiotske ljudske prirode će vas oduševiti ako zažmurite na pojedine padove u naraciji i nepotrebne rediteljeve pasaže.",1,1
"Jebem ti više 'fajnd futidž' filmove! Ti West je stari znanac. Iako mi se nijedan od njegovih filmova koje sam gledao nije naročito dopao, ne mogu da kažem da su bili posve neautentični. A kao što sami vidite interesovanju za ovaj poslednji nesebično je pomogao Bret Easton. The Sacrement je moderna revizija (to se nigde ne kaže, ali nesumnjivo liči) događaja koji su se odigrali 1978. u Džonestaunu u Guajani, kada su sledbenici Jima Jonesa i njegovog kulta 'Hram naroda' izvršili masovno samoubistvo (skoro hiljadu mrtvih) nakon što je procenjeno da će im se poseta američkog kongresmena Lea Ryana obiti o glavu. Kako su ovakvi događaji vazda obavijeni različitim teorijama, a naročito konspirativnim, prepuštam vama na milost i nemilost dostupne 'narodne činjenice'. Ti West (a morate da razumete da sam ja zbog Eastonovih komentara dosta dugo mislio da je Westova konstrukcija priče daleko zajebanija nego što izgleda) apdejtuje događaje na sledeći način. Umesto američkog političara 'neki tamo' kult izvesnog 'Oca' (kako su zvali i Jima, dok mu je ovde pravo ime Charles Anderson Reed) posećuje ekipa medijske kuće Vice (valjda gledate HBO-ov šou ko-produciran od strane Bill Mahera). Kako nas telopi instruiraju na početku, a i sami Vice akteri u filmu, oni su 'subjektivni' tragači za istinom. Implicira im se, dakle, nepristrasnost. Dva člana Vice tima dolaze u (ako se ne varam) neimenovanu latinoameričku državu, sa momkom čija je sestra u kultu. On dolazi da proveri da li je ona OK, a zahvaljujući njenoj bliskosti sa 'Ocem' i TV ekipa (relativno lako) dobija dozvolu da snima i napravi prilog. Čitava komuna živi na nekakvoj livadi, u drvenim kolibama, bez tragova moderne civilizacije (iako imaju ventilatore). Vice tim dolazi sa predubeđenjima da kod 'ovakvih stvari' ne može sve da bude u redu, ali (deluje spontani) intervjui sa par članova komune govore sve najbolje, i o životu ovde i 'Ocu' koji brine o svima njima. Na kraju dana Vice dobija i ekskluzivnu priliku da pred čitavom komunom sprovede intervju sa 'Ocem'. Stvari kreću 'kako je Vice očekivao' kada im jedna devojčica donese papirić na kome piše 'molimo vas, spasite nas'. Iako ovde Vice pravi TV reportažu upotreba njihove kamere kao filmske tj korišćenje modela pomenutog 'jebenog fajnd futidža' potpuno je nepotrebno, bedno i bezidejno sprovedeno, uz upotrebu svih do sada viđenih dovijanja kako da se 'uhvate' i trenuci koje ne bi bilo logično snimati, uz predvidljive muke opravdavanja zašto je kamera snimala i kad to nikako nije bilo logično (nešto kasnije uključiće se u snimanje i bratov foto-aparat...). Međutim, nije samo format potvrda Westovog očajnog zadvoljavanja sa minimumom neophodne priče. Baš kao i u House Of The Devil i The Innkeepers on misli da je dovoljno da stilski postavi atmosferu, da zaintrigira gledaoca, i da onda na najklišeiziranije moguće načine zbrza rasplet. Iako je njegova zamisao ovde bila da 'Očevu' komunu prikaže što ambivalentnije, tačnije- da je eksplicitno distancira od bilo kakvog ekstremnog levičarenja koje je krasilo Jonesovu upravu, on ne nudi ništa drugo. Gene Jones koji glumi 'Oca' nije Philip Seymour i pre izgleda kao teksaški šef policije, samo bez šešira, nego kao magnetični lider. A i stvari koje će pričati u intervjuu, na oduševljenej članova komune, nemaju ni jedan jedini autentičan elemenat, van menija sličnih evangelističkih, levih nju ejdžera. Konačno, kad sam se ponadao, da bi 'ljudi koji žele da pobegnu iz komune' možda mogli da budu podmenuti FBI agenti o kojima 'Otac' priča, ni to ne bude. A ne bude ni objašnjenja čime su tačno oni ugroženi sem što im se 'ne da da odu'. Najbedniji od svega je obrt. West je očajno sproveo mini-pobunu unutar komune iniciranu mogućnošću da 'pobunjenici' komunu napuste zajedno sa Viceovim timom. Najmanje od svega je jasno- što ih 'Otac' nije tj ne bi pustio. Nije ih bilo mnogo, to bi bila potvrda njegovog slobodoumlja... Ovako, sve to aktivira plan o samopogubljenju. U slučaju Jonesa, komuna je u tom trenutku ozbiljno kuburila sa osnovnim vidovima preživljavanja, njena pro-Sovjetska orijentacija postala je svakodnevni dril, a i pritisci rodbine postajali su sve češći. Ništa od svega toga ne deluje kao da muči 'Očevu' raj. Otuda su njegove odluke o samofajrontizaciji još debilnije i neuverljivije. Ne znam čime je Westov film impresionirao Ellisa, ali mene nije. Kao horor, ovo jedva da ima gram onoga što nudi prvih pola sata The Blair Witch Project. Kao provokativna alegorija za to šta zaista inicira zlo u ljudima tj koliko je tanušna granica između dobra i zla, stoji još grđe. I prilično dosadnije.",0,0
"Nemačka kinematografija (nalik srpskoj u regionalnom kontekstu) je definitivno izgubila na značaju i, mada se gledanost nemačkih filmova na matičnom tržištu (pre svega zahvaljujući silini rutinerskih pučkih komedija) vidljivo popravila, očigledna je kriza autora, a evidentan je i dalekosežno poguban manjak iole svežih ideja. Ipak, i pri takvom stanju stvari, nade za nemački film ima. Spas prethodnih godina pružaju novopridošle rediteljke koje su se, svaka sledeći svoje filmske preference, prihvatile preispitivanje perspektiva multikulturalnosti u nemačkom društvu. Ovo je očito bolna tačka u Nemačkoj, te je čak i nimalo suptilna kancelarka Merkel otvoreno priznala propast multikulturalizma kao ideje. Kanda je ta činjenica bila i ideja vodilja dva odlična, a friška nemačka filma. Na programu ovoletnjeg filmskog festivala na Paliću se našla neodoljivo šarmantna komedija Dobrodiošli u Nemačku Yasemin Samdereli, gorkoslatki prikaz turskih naravi u potpuno oprečnom germanskom kontekstu, a početak jeseni nam je doneo priliku da se uverimo i u kvalitete opore drame na temu zbilje turskih dođoša i njihovih potomaka u Nemačkoj pod nazivom Stranci rediteljke Fao Aladag. Stranci su se tako diskretno ušunjali na ovdašnji bioskopski repertoar, odavno obesmišljen poplavom nastavaka (i nastavaka nastavkovog nastavka) i beskonačnim nizom ekranizacija stripova, i uz Nužno ubistvo Jerzyja Skolimowskog predstavlja mogući putokaz srpskim distributerima ukoliko požele da repertoarskoj politici vrate pluralizam, smisao i dostojanstvo. Stranci zavređuju pregršt pohvala i mimo poređenja sa mahom beslovesnom ponudom filmskih teškaša, prvenstveno jer vazda ciničnoj i nepoverljivoj novomilenijumskoj publici pokušava da se nametne zahvatima i postavkama tradicionalistički shvaćene i u delo sprovedene filmske priče. Film Stranci je povest koja se vrlo brzo razotkriva pred gledateljstvom; ovo je priča u potpunosti oslonjena na moć ubedljivosti stvarnosnog i film koji će definitivno razočarati one slabe na bučne (i gotovo neizostavno pompezne) rediteljske poteze, zaokrete u zapletu i paradiranje mogućnostima savremenog filma. Da ta fraza nije kompromitovana i izraubovana davnih dana, Stranci bi se dali opisati sintagmom ljudska priča (mada, bez atributa 'toplo' kao neizostavne karike u tom leksičkom lancu). Rediteljka Fao Aladag usresređeno i taktično ispreda svoju krajnje verističku priču o pokušaju i nemogućnostima mlade nemačke Turkinje da se integriše u svoju porodicu nakon što je sa sinom pobegla od nasilnog supruga zbog kog je i otišla u matičnu Tursku. Smirenim ritmom, zauzdanim i krajnje kultivisanim filmskim jezikom autorka brzo stiže do poente koja nam govori ono što već i sami odlično znamo – (lična) sloboda je utopija, nepostojeća varka, ali i cilj ka kome se mora hrliti uprkos slabim izgledima na uspeh. Aladagova svesno zadržava Strance u granicama tihe, a upečatljive porodične drame, a suptilnost pokazuje i u načinu na koji se bavi likovima ostalih članova porodice koji svi od reda ostaju zarobljeni u svom polaznom kulturološkom identitetu. Umesto grlene osude (koja, kao što smo uostalom i posvedočili u slučaju Filipovićevog Šišanja, bezmalo neizostavno završava u jalovoj i po intelekt uvredljivoj pamfletičnosti) autori ovde biraju da proniknu u pokretačke strasti opresivnih likova, tako ih humanizujući, a čineći ih pojavama koje je moguće razumeti, pa bili mi i krajnje zgroženi njihovom rigidnošću i nepremostivim i opasnim bigotizmom. Stranci su u velikoj meri i film glavne glumice Sibel Kekilli (pamtimo je iz Akinovog Glavom kroz zid, a kako vidimo i Hollywood je pokazao interesovanje za nju, budući da je deo glumačkog ansabla neviđeno popularne Igre prestola). Tako strpljivi gledaoci od Stranaca dobijaju dvostruku ćar – osim što je silovita i sadržajna drama, po sredi je i master class na temu svedene, odmerene, a slojevite i sugestivne glume bez trunke afektacije i šmire, i to se pre svega odnosi na maestralnu Kikellijevu, mada i ostatak glumačkog podele zaslužuje bezrezervne pohvale). Ovo je film koji suštinski ne pruža ništa novo, ali može da posluži kao rečita ilustracija vere u moć priče kao takve i potvrda ubeđenja da i stvarnost sama po sebi može da posluži kao dovoljno potentan okvir za priču o prepoznatljivom sada i kao polazište za film o ljudima koji, bez obzira na neminovni krajnji poraz, ne odustaju od onog ljudskog i dalje pohranjenog i dalje dostupnog u svakom od nas.",1,1
"Kada gledam druge superherojske filmove ja još više cenim Nolana ili onog njegovog šminkera koji je Ledgeru razmraljao šminku po licu i rekao- A jel može ovako? Da ja imam 150 miliona dolara pitanje je da li bih ih poverio Joeu Johnstonu da njima započne još jednu uspešnu superherojsku franšizu. Iako je Joe režirao nekoliko meni dragih filmova (Honey, I Shrunk The Kids, Jumanji, Jurassic Park III i, naročito, Hidalgo) mislim da su stvari oko superheroja postale toliko kompetitivne, a publika toliko prezasićena reciklažom recikliranih arhetipa da Joe jednostavno nije dorastao tom zadatku. Ja bih režiju Americe poverio, recimo, nekom azijskom ili bolivudskom reditelju. A tek pisanje scenarija... Uh, nad tom odlukom bih se znojio danima. Captain America ima jednu malu prednost u u odnosu na ostatak ekipe koji paradira bioskopskim ekranima prethodnih godina- on je nastao sredinom XX veka, tačnije tokom Drugog svetskog rata. Ta, već korištena premisa (Hellboy sam ponovo gledao pre neki dan, recimo) zgodna je ako ništa zbog toga što je osnovni seting drugačiji, a onda ono što je 'futurističko' u njemu ima prostora da bude drugačije futurističko u odnosu na sve ono što smo videli kod 'junaka našeg doba'. Nažalost, i jedno i drugo je tako bedno prisutno u Joeovom filmu. Captain America je od one vrste superheroja koji su konstituisani o državnom trošku, ali za razliku od njih on nije posledica eksperimenta koji je pošao kako ne treba, već, zapravo, predstavlja uspešno ostvarenje istog. Jedan 'Benjamin Button' vizuelni postupak učinio je da se sa kržljavom verzijom Chrisa Evansa zabavljamo u prvih četrdesetak filma, da bi se potom na najdosadnije moguće načine uveravali u to šta štit napravi od superheroja... Mislim, ja volim one koji troše vreme na čitanje mojih tekstova, ali ja zaista nemam reči koje bih trošio na ovu nemaštinu mašte. Ne znam kada me je ozbiljnije zabolelo za sve, kad je zlikovac pravo niotkuda skinuo svoju arijevsku masku i otkrio nam redneka iz pakla ili kad je sve počelo da eksplodira kao u sto prethodnih filmova ili kad sam shvatio da će finalni obračun da se odigra u obliku pesničenja na avionu koji leti bez pilota... Kapetane Amerika, ali iskreno me zabole za tebe.",0,0
"Definitivno vanvremenski klasik! Ovaj film Miloša Formana je jedan od retkih koji je zasluženo bio nagrađivan višestrukim Oskarima, i nakon 35 godina od prvog prikazivanja, i dalje izuzetno poštovan i gledan. “One Flew over the Cuckoo’s Nest” je jedan od retkih projekata gde odličan scenario biva propraćen od strane sjajnih glumaca, gde svaki od aktera u potpunosti razume bitnost svoje uloge. Svako ko i malo prati filmsku idustriju zna da talenat maestralnog Džeka Nikoslona (Jack Nicholson) nema potrebe posebno objašnjavati. Čovek je jednostavno legenda, sa nizom zasluženih nagrada za svoj fantastični doprinos u ovoj umetnosti. Jedna vrlo impresivna karijera. Jako je teško reći koja mu je uloga najbolje legla, i gde je tačno u zenitu svoje karijere, ali ja bih sa velikim pouzdanjem, predložio ovu ulogu kao najbolju. Džek nas ovde upoznaje sa jednim problematičnim čovekom, neugasivog optimizma, koji odbija da podlegne poraženom duhu ostalih pacijenata. Njegov entuzijazam i odbojnost prema porazu zaista diže pacijente iz čemera, i kada njegov duh na kraju ipak biva slomljen, mi se zaista saosećamo sa Džekom i njegovom družinom. Nikolson ostvaruje MekMarfija do perfekcije, demonstrirajući nam njegovo odlično tumačenje i razumevanje lika kojeg glumi. Ovo je jedna obična priča, o životima običnih ljudi, koji se putem dobre motivacije ponovo osećaju živim, spoznaju da je promena moguća i dobijaju napokon za šta da se bore. Bolno sumorni vizuelni stil savršeno postavlja ton filma, provlačeći priču od zaista poletne, do razarajuće i depresivne, imajuću u sebi jedan od najmemorabilnijih završetaka ikada.",1,1
"Sion Sono opet ima nešto protiv hrišćana. Ono što počne kao uvrnuta komedija kojoj nedostaje samo Lars Von Trier, kao asistent režisera, da bi bila sasvim genijalna (čovekomrzačka i neromantična) lagano prerasta u grotesknu alegoriju o tome kako je čovek zarobljenik dokonog i pokvarenog dionizijskog boga za koga su ljudi samo sredstvo za testiranje granica sopstvenog ludila. Naravno, sve je opet urađeno 'prema istinitom događaju'. Jer Sono voli da njegov nihilizam ima 'objektivno' utemeljenje. Nažalost, Sono je na pola puta zapostavio glavne aktere i prepustio se čarima sopstvene 'delikatesne radnje'.",0,0
"Sloboodni sterlci su vrlo verovatno najlošiji film iz ponude ovogodišnje Cinemanije. Ova kvazi-mračna i lažno polemična drama iz života korumpiranih policajaca, delo je kome je zbilja teško iznaći ijednu olakšavajuću okolnost. Derivativnost priče ovog ostavarenja koje bi da se nadoveže na čitav niz daleko kvalitetnijih ostvarenja slične potke još je i ponajmanji problem ovog filma. Kataklizmički loša gluma, beslovesni scenario, retko traljavo vođenje priče, opšta konfuzija i suštinska neprivlačnost odrednice su ove brljotine od filma kojj je pružio još jednu šansu 50 Centu da pokuša da se ispruži daleko preko svog nejakog glumačkog gubera, a veteranima (De Niro, Forest Whitaker, Dana Delany) priliku da još malo umrljaju svoje filmografiju, a i struku.",0,0
"Verovali ili ne, već nekoliko sati se nakanjujem da pišem o ovom filmu. Čak mi je palo na pamet da vam uputim izvinjenje i da kažem kako jednostavno ne umem ništa smisleno napisati posle ovoga. Irreversible je nešto što do sada nisam video. Zapravo jesam za malo u Srpskom filmu. Problem sa Srpskim filmom je taj što kada nas je već išamarao do smrti, nastavio je da šamara mrtvog konja ređajući šok za šokom toliko da je postalo neizdrživo. Irreversible nas udari jednom, ali nas udari tako da ćemo to zapamtiti. Ideja sa vraćanjem u nazad je viđena već u Mementu. Mudroseri su odmah krenuli sa poređenjima dva filma. Ako su uporedivi dupe i gromobran, onda je i ovo poređenje realno. Memetno koristi ovaj fazon kako bi nas stavio u isti položaj sa glavnim likom. Tim vraćanjem u nazad, Memento dostavlja potpunu zbunjenost i sluđenost. Irreversible ide na drugu kartu i koristi ovo za mnogo više stvari. Znamo da su mnoge stvari nepopravljive, nenadoknadive i nezamenjive. Ovde nam ovakvim odmotavanjem radnje upravo pokazuju koliko su te stvari nepopravljive. Ne možeš se vratiti i ispraviti pogrešno, ne možeš imati novu šansu da nešto uradiš. Sve što je ostalo u prošlosti je izgubljeno. Ne postoji nova šansa za jednu te istu stvar. Kretanjem u nazad (reverse) zapravo nam pokazuju koliko je sve nepopravljivo (u slobodnom prevodu Irreversible). O famoznoj sceni ću posle. Ovde postoji još jedna užasavajuća scena. U jednoj tuči vidimo takvo lomljenje lobanje da je ovo neverovatno. Prvo izgleda užasno realistično. Ko je pravio masku i efekte ima moj naklon. Drugo, zvuk je realističan. Prosto se čuje kako krckaju kosti. Čak ni to nije šok radi šoka, to je oslobađanje besa. E tu dolazimo do jedne bitne i velike stvari u ovom filmu. Ne mislim tu na bes. Bes je takav da zdravorazumsko rezonovanje napušta glavu. Nema tu šta. Problem je percepcija. Zapravo ceo film se bavi tim pogledima sa strane. E upravo ovaj koncept gde se radnja odmotava od kraja ka početku im je dozvolio da prikažu ovako nešto. Da malo bolje objasnim na šta mislim pod tim pogledima sa strane. Kada vidite da neko besni, da neko traži sukob i pravi haos, osudićete ga momentalno kao neuračunjivog ili će vaša osuda biti još grublja. To je zato što mi sa strane procenjujemo naspram onog što znamo. Šta je tu problem? To što ne znamo ništa. Mi volimo da procenjujemo tuđi bol prema našem, da procenjujemo tuđe postupke prema našim, da sebe uzimamo kao merilo. Nikada, ali nikada ne smemo suditi o bolu drugih. Niti znamo razlog nečije histerije, nečijeg besa, niti znamo šta se dešavalo u životu te osobe. Irreversible vam baš zato odmotava film na ovaj način. Vidite kraj - sudite na jedan način, vidite šta se prethodno dešavalo - sudite drugačije itd. Zar to nije najbolji mogući pokazatelj da veoma često nepravedno sudimo? Ok, kada dođe do takvih scena, obično se treba skloniti. Problem je što se sklanjamo tamo gde i ne treba. Tu dolazimo do te famozne scene. Ne postoji dovoljno surova kazna kojom bi se kaznili silovatelji. Ova scena je šok, katastrofa, šamar, udarac, ne znam više ni kako bih je opisao. Bukvalno je isceđeno sve što je moglo iz te scene, a sve to deluje užasno realistično. Odavno nisam video nešto ovoliko mučno za gledanje. Jesam Srpski Film ali ovo je delovalo neuporedivo realističnije. Neću da vas lažem, u tom momentu sam pobesneo na film i to toliko da sam želeo da ga prekinem. I onda se desilo nešto što mi je otvorilo oči. Neko je zapravo video šta se dešava, okrenuo se i otišao. Zašto? Zato što se plaši za sebe? Ili je možda i njemu mučno da ovo gleda? Što se mene tiče, nema razlike između silovatelja i onog koji okrene glavu i ne pomogne u ovakvom slučaju. Zašto onda okrećemo oči od ovakvih stvari i zahvaljujemo Bogu ili sreći što se to nije desilo nama ili nekom od nama dragih? Kako ne vidite ljudi, kome god da se to desilo, desilo se nama. Zašto? Zato što odsustvom reakcije na takvo nešto ništa nismo učinili da se to i ne desi nama. Mislite da je ova scena ključna u celom filmu? Ni blizu. Ova scena je nešto poput katastrofe. Kako onda nije ključna? Katastrofa je užasna samo ako gubite mnogo. Za mene finiš filma zapravo donosi najveći udar. Do samog kraja sam se žestoko dvoumio oko ovog filma. Vidim da ga ljudi ili mrze ili vole. Ja sam ga užasno mrzeo sve do tih poslednjih momenata kada sam opet doživeo otrežnjenje. Katastrofe uvek dođu iznenadno. Tek sa njima mi shvatimo šta imamo, šta smo stekli i šta možemo izgubiti. Tek tada shvatimo koliko su stvari koje uzimamo zdravo za gotovo zapravo lepe. Zašto sam još imao problem sa filmom? Prvih dvadeset minuta su trka uz konstantno cimanje kamere. To nije obično cimanje. Ovo izgleda kao da su kameru vezali za kanap koji su besomučno vrteli poput lasa. Uz to ide neki škripeći zvuk koji užasno ide na nerve. Takođe, posle užasavajućeg događaja, film mi je delovao prazno i besmisleno sve dok mu nisam dozvolio da mi kaže šta ima. I sada mi deluje da tu postoji nešto praznog hoda. Ovo je zapravo ono što je Srpski film lišen nekih repova trebao biti. Šok sa smislom, užas koji vas natera da se zapitate, slučaj koji vas izgazi i poruka koja vas natera da sami sebi lupite šamar. Irreversible ne da nije film za svakoga, ovo je film za retke. Ako gledate film samo da bi vas jedno silovanje šokiralo, promašićete poentu. Ako smatrate da je poenta filma upravo u toj užasnoj sceni i tome što se može desiti svakom, opet ste promašili poentu. Ako nemate jak stomak, preskočite. Ako nemate strpljenja, preskočite. U suprotnom ovo će biti udarac u stomak od koga ćete se teško oporaviti, udarac koji će vas sigurno naterati da porazmislite. Nije ovde poruka to da se ovo može desiti svakom. Ovde je poruka da nam se ovo već dešava. Sve dok ne reagujemo na bilo kakav oblik nasilja, ugnjetavanja, iskorišćavanja, sve dok ne stanemo uz one koji trpe tako nešto, pitanje je momenta kada ćemo postati jedan od njih.",1,0
"Brian De Palma je reditelj filmofil koji je tokom svog prvog ne toliko poznatog i priznatog perioda inspiraciju crpeo od Godara (Ćao, mama) a kasnije, slavno, od Hičkoka (Opsesija, Obučena da ubije, Blow out, Zmijske oči). Kada se okrenuo isključivo sopstvenom mozgu, napravio je dotad svoj najgori film Femme Fatale. To sve govori da se De Palma najbolje snalazi u fiktivnom filmskom svetu, te da kada razmišlja o svojim likovima, ne prilagođava ih realnosti već isključivo nivou uklopivosti u svet svog filma koji je omaž drugim filmovima. Zbog toga, on je bio i potpuno pogrešan izbor za reditelja Crne Dalije (David Fincher, prvi reditelj koji se bavio ovim projektom, bio bi mnogo prikladniji). Očekivano, De Palma je pokušao da od Crne Dalije stvori još jedan De Palmin film (jedno očigledno nepoštovanje/nerazumevanje Elroja – snažne epizodne likove koji se provlače kroz sva četiri romana tumače glumci koji igraju policajce u sitkomima). Ono što De Palmu najviše interesuje je stvaranje atmosfere filma kroz njemu svojstvenu preteranu upotrebu muzike, svetla, kičaste scenografije, sve u želji da stvori neko novo iščitavanje noira. To negde i ima smisla jer je The Black Dahlia prvi roman iz L.A. kvarteta (The Black Dahlia, The Big Nowhere, L.A. Confidential, White Jazz) Džejmsa Elroja i roman koji se najviše oslanja na tradiciju Čendlerovih i Hametovih romana koji su poslužili kao idealni dramaturški okviri za najbolje noir filmove. Naime, Elroj često upotrebljava motiv uticajne porodice koja čuva mračnu tajnu, ali ga samo u Daliji koristi na stilski zastareo način (Filip Marlou u dugačkoj završnoj sceni pojašnjava sve čitaocu). Prilikom ekranizacije valjalo je izbeći upravo grešku koju su De Palma i njegov neiskusni scenarista načinili i u žanrovskom stilu se okrenuti preostalim Elrojevim romanima u kojima on mnogo elegantnije izlazi na kraj sa žanrovskim postulatima u svojim pričama o moralno posrnulim policajcima koji kroz ekstremne slučajeve kakvi se čekaju da dođu jednom u karijeri stižu na raskrsnicu sopstvenih života, samo da bi na kraju ostao samo jedan iz galerije likova koje volimo, mrzimo i razumemo (kako to Elroj kaže u poslednjoj rečenici L.A. Confidentiala: Eksli je ostao sam. Sam sa svojim mrtvima). Dakle, veliki je to bio zalogaj za ovaj autorski tandem, zalogaj koji se u prve dve trećine završio čak i prilično korektnim De Palminim filmom, koji nema mnogo veze sa Elrojevim svetom, mada događaje prilično linearno kopira. I baš u toj neinspirativnoj, prepisivačkoj naraciji nastaje najveći problem u komunikaciji filma s neobaveštenim gledaocem. Tempom pripovedanja koji je De Palma izabrao, film bi potrajao nekih osam sati. Shvativši da je upao u scenaristički ćorsokak, De Palma u poslednjoj trećini filma ubrzava radnju, pokušavajući da nasumično pokupi potrebne sastojke iz knjige kako bi na neki razumljiv način završio priču. Naravno, taj jadni pokušaj propada i film u poslednjih pola sata postaje parodija sebe samog, žanra, zdravog razuma, gde je, bez upoznatosti s romanom, potpuno nejasno šta se dešava, a o tome ko je ubica... Kako jedan moj prijatelj reče, „zla maćeha iz Harija Potera“. Namerno, iz poštovanja ga ne dovodeći u preteranu vezu sa De Palminom Dalijom, tek na kraju pominjem Helgelandov i Hansonov L.A. Confidential, film u kome je svet stvoren onako kako se i stvaraju najlepši filmski svetovi, kroz fanatično pričanje priče.",0,0
"Nakon filma A Dangerous Method mnogi su pomislili (isto što i ja)- da je Cronenberg dotakao dno. Cosmopolis, nažalost, nije ozbiljnije pridizanje sa istog Cosmopolis, roman Dona DeLilla, pročitao sam pre desetak godina. Kao mlađi i luđi nego sada lepo sam se proveo u DeLillovoj hermetičnoj postavci u kojoj naš junak skoro sve vreme provodi zatvoren u superluksuznoj limuzini, na putu do svog brice. U vreme kada je pisan (2003) Cosmopolis je zamišljen kao kritika (vladara) sveta koji će nam se ukazati pet godina kasnije sa kolapsom Goldman Sachsa i ortaka mu, a i kao novi, apdejtovani psihološki sken Vol Strit biznismena čije je navike Bret Easton Ellis raskrinkao u American Psycho. Bavljenje ovim junakom tj ovakvim tipom junaka u 2012. svakako ima povoda s obzirom da svet i dalje živi u strahu od hirova megatajkuna koji njegovu budućnost drže u šaci. Cronenberg koji je za filmskog života u više navrata pravio filmove koji su išli ispred vremena u svojim naravoučenijima i kritici deluje kao logičan reditelj da Cosmopolisu omogući i filmski život. Tako gledano on je u tome uspeo samo u jednom trenutku- kada razočarani Benno Levin (vazda pred pucanjem slepoočnične vene, Paul Giamatti) uperi pištolj u biznismena Erica Packera (prilično dobar Robert Pattinson) i drekne mu: Očekivao sam da me spaseš! Posle toga ide mrak. A možda i pucanj. Ne znamo. Samo u tom trenutku Cronenberg se izdigao iz mora klišea i već prežvakanih navika 'umornog new age biznismena' i pokazao svetu kako treba da razreši situaciju. Isus očigledno ne živi na Vol Stritu. Ja sam već zaboravio da li je kod DeLilla Eric stigao kod brice, ali znam da mi je sam povod delovao kao demonstracija te bahatosti koju Vol Strit ima- da u sred haosa koji vlada gradom on po svaku cenu želi da ostvari nešto toliko banalno. Samo po sebi, priznajem, to i nije najmaštovitiji način da se neka teza iznese, ali je u kontekstu klaustrofiobične limuzine unutar koje biznismen, kao u podmornici, plovi i mesta gde želi da izroni imao neku skoro humanu dimenziju. Kod Cronenberga brica je veza sa Ericovim starim životom, to je čovek koji je sišao i njegovog oca, on je relikvija. Međutim i ta scena deluje nekako zbrzano i propušta da zaživi željenom emocijom. Ili bilo kojom drugom. Cronenbergov Cosmopolis je poprilično stilizovan. Statičnost živih i neživih stvari ne izbija samo iz karoserije limuzine već i iz neprirodnog, teatralizovanog govora svih junaka. Cronenberg nije izabrao da oživi DeLillovu situaciju, već da je još više zakopa u izveštačenost. Što bi bio opravdan put da nam tokom njega nije ponudio seriju klišea, ponekad i bez mnogo logike. Tako Eric tokom puta vodi ljubav sa kurvom, ima mladu suprugu koja mu ne da đanu, jer nije spremna za to, u kola svraćaju supermladi Vol Strit hakeri koji rade za njega i koji su već na pragu svojih dvadesetih prezasićeni svim zemaljskim stvarima. Tu je i šef obezbeđenja koji se uzaludno trudi da u Erica ubaci malo zdravog razuma, zasipajući ga napomenama o njegovoj sve ugroženijoj bezbednosti. Eric je bezvoljan, on baš tog dana gubi stotine miliona dolara na pogrešnom kockanju sa kineskom valutom, on baš toga dana želi da se suprostavi svemu. A tu su i anarhisti i konceptualni (profesionalni?) protestanti kojima je Eric odavno neostvarena meta. U tako zamišljenom sistemu ima mnogo elipsi koje zapravo ne teraju na razmišljanje već otrkivaju (tri) rupe u postavci. Eric je multimilijarder, baš kao i njegova žena. Pa, ipak, ona se gradom sleće slobodno, u taksiju (tražeči svoj auto), svi njihovi susreti su u prometnim i jeftinim dajnerima (sem poslednjeg). Reper koji je umro i koji je jedan od Ericovih idola, stradao je da Eric to nije ni znao, sahrana je istog dana kada je i ubijen, a povorka sa otvorenim kovčegom kruži gradom praćena hiljadama ljudi... Plus, u tom istom trenutku je i predsednik sa svojim anturažom u gradu i anarahisti imaju svoje proteste. Naša logika ima ipak ograničeno strpljenje i ograničen kapacitet. Ne može sve, jer onda ništa nema smisla. Kao Eric Pattinson je tek malo življi nego kao vampir Edward i u transformaciji njegove ravnodušnosti sve izgubljenijeg raja u strah od sve konkretnijeg pakla mi upozajemo čoveka kome su se sve stvari desile prerano i iznenada i koji je nakon što je postao bog shvatio da će umreti kao i bilo koji bezveznjaković. On se upire iz sve snage da živi, da stvori smisao i da sačuva telo. Sve njegove konverzacije zapravo su (pseudo)filozofska prepucavanja koja je teško ispratiti čak i kad se nižu usporenim, dehumanizovanim tempom. Eric Packer je samo povod da Cronenberg sa nama podeli par maksima o životu koji nas okružuje. Takav koncept ne samo da umrtvljuje već i dezavuiše radnju i scene koje gledamo i čini Cosmopolis propuštenom prilikom da sad, kad je car manje-više go, vidimo na koji način brani kitu do kojom je tako samuvereno mlatarao do pre koju godinu.",0,1
"Braćo i sestre, Ameli je filmski lik u koji se lako zaljubiti. Ovaj lik koji pomaže drugima na najsimpatičniji, najljupkiji, najromantičniji način za mene je najlepši filmski lik ikada. Do nje, prvo mesto je držala Maria (Džuli Endruz) iz filma Sound of Music (Moje Pesme Moji Snovi). Ujedno, uz taj, ovo je, po mom mišljenju, najlepši film ikada stvoren. Volim kada ljudi brinu i o najsitnijem detalju. Film počinje tako što nas upoznaje sa Ameli i u tom upoznavanju ima toliko blesavih i genijalnih ideja i detalja da me je film kupio prvom scenom. Iskreno nisam mogao da verujem koliko je tu genijalnih detalja ubačeno i većina njih me je slatko nasmejalo. Nisu samo ti detalji ono najbolje, u filmu ima toliko dobrih ideja da zaslužuju stojeće ovacije. Kada je romantika u pitanju, ne postoji film koji se može meriti sa ovim. Zašto? Zato što ni deseti deo ovih romantičnih stvari nećete videti ni u jednom filmu, zato što su one fenomenalne, originalne i neponovljive. Pazite samo jedan od detalja na koji način Ameli pomaže ljudima oko sebe. Ona pronalazi kutijicu sa stvarima koje su nekada davno pripadale nekom dečaku. Ameli se trudi da pronađe tog dečaka koji je već sada čovek u zrelim godinama, i na originalan način mu vraća tu kutiju tako da on ne zna ko je to učinio. U isto vreme ona uživa u njegovoj sreći. To je samo jedan od mnogo razloga zašto je Ameli najlepši i najdraži filmski lik ikada. Još jedna velika vrednost su svi ostali likovi u filmu. Ko god od njih se pojavljuje, bićete zainteresovani za njegovu sudbinu i nećete ostati ravnodušni prema stvarima koje im se dešavaju, bilo da je to stari slikar, radnik u piljarnici, žena u baru, čovek koj non stop posećuje taj isti bar... Sve njih, Ameli tka u jedan savršeni svet. Bravo Genijalci. Iskreno, ovo ako nije rađeno po knjizi, scenaristi zaslužuju titulu romanopisca. Svaka scena je savršena, svaka nosi neku emociju, neku ideju, svaka prikazuje ljubav na najlepši mogući način. Odri Tatu prosto oduševljava u glavnoj ulozi. Ona naprosto blista i ovaj lik i njena gluma spadaju u one najveće u kinematografiji. Sledeća savršena stvar je muzička podloga. Ja posedujem ceo soundtrack i mogu ga neprestano slušati. Kada je muzika iz filmova u pitanju, ovo spada u sam vrh. Šta da vam kažem, braćo i sestre, ovo jedino može da vam ne prija ako ste namćor koji nikada nije bio zaljubljen. Za sve ostale, ovo je remek delo. Film je toliko dobar da je pravljenje sličnih u budućnosti potpuno besmisleno. Bolje od ovoga ne može.",1,1
"Topla ljudska priča... NOT!!! Priče o malim ljudima. O malim gradovima. Jedva primetna dešavanjca u moru nedešavanja. Ružni glumci ili poružnjena A-klasa Holivuda. Ozbiljne teme. Još egzotičnije bolesti. Duga od sivih tonova. Sem u vrlovrlovrlo(ali vrlo!) retkim slučajevima ne mogu da zamislim ništa odvratnije pod firmom „nezavisnog američkog filma“. Ubi me statičnost, otkud znam! U Cake Eaters imamo jednu mrtvu mater, jednu egocentričnu (sa možda previše ladnjikavog majčinskog instikta) i jednu koja je primer neveselo završenih veselih sedamdesetih. Imamo jednog oca koji je imao dve žene u isto vreme. On ima i dva sina. Jedan je propali muzičar, drugi poslužuje hranu u lokalnoj školi. Na kraju imamo jednu prelepu devojku (meni potaman seksi Kristen Twilight Stewart) koja ima bolest mišića koja se na engleskom zove Friedrich’s Ataxia. Film počinje povratkom bludnog rokenrol sina. Tokom dva-tri dana njihove sudbine se ničim izazvano sitno prepliću. Tu i tamo nama procuri po neka mogućnost za kratkotrajno zamišljanje ili ceđenje jednejedine suze, ali čitav film je pokretna traka neizbežnih budućnosti i ćorsokak sudbinica likova čijim dušama Bog tapetira zidove raja. Jer mora nečim. Neka fuckin fala! Nismo zainteresovani! Dajte dramu. Mrvicu, pliz! Humor! Zakoljite makar fuckin hallmark momenat!!! Eto. Ovo izbegavajte. Ili gledajte sa bakom i posle sebi lupite recku za odrađen charity.",0,0
"Zašto ljudi više ne vole filmove sa Eddie Murphy-jem? Kad su straaaava! Ako ne računamo audio oživljavanje magarca u Shrek serijalu, Eddie Murphy na terenu komedije u protekloj deceniji nije imao baš puno u$peha. Showtime, Adventures Of Pluto Nash, Daddy Day Care, Haunted Mansion, Norbit, Meet Dave i ovaj ovde, Imagine That, uglavnom su merili svoj uspeh stepenom podbačaja u odnosu na očekivanja. Iako bi bilo van pameti stati u odbranu većine njih (Pluto Nash je stvarno zamena za kopanje očiju), Meet Dave i Imagine That su zaslužili bolje! Uprkos šepavom scenariju i siromašnoj egzekuciji istog, priča o investicionom bankaru koji otkriva da njegova ćerka od svojih imaginarnih prijatelja dobija tipove za investicije nudi nekoliko hrabrih i originalnih momenata. Meni najbitniji bio bi taj što je ovo oldskool komedija osamdesetih kakve više ne prave. Nema modernih „fora“, nema zasmejavanja dece, a namigivanja roditeljima, ništa nije kul. Nema Adama FAKIN Sandlera! Imagine That nudi više. Pre svega to je vrlo ciničan komentar na „volstritovsko ludilo“, jer u ovom filmu dva najbolja investiciona bankara su: lažni Indijanac, koji brojke i slova pretvara u dugačke mantre o orlovima, vetrovima, duhovima i drugom indijanskom „džanku“ i Evan Danielson (Murphy) koji višegodišnje znanje i iskustvo u biznisu preko noći zamenjuje za blablatrućanja imaginarnih prijatelja svoje ćerke! Metod nije važan, važno je da donosi pare, glasi jedino pravilo ovog biznisa. Sentimentalizam na stranu (jesu mi suze krenule kada Eddie uđe na Beatles recital svoje ćere), ali Evan svoje loše ko-roditeljstvo (razveden je) nad preslatkom Olivijom zamenjuje intenzivnim druženjem sa njom, ali samo zato što na kraju igre, „dolaze“ tri princeze-proročice koje kroz Oliviju proriču ekonomsku budućnost kompanija (kakozaštonijebitno). I onda na kraju, kada kapitalistički đavo pojede šalu, Evan bukvalno provaljuje u kuću Olivijinih prijatelja želeći da otme njeno magično ćebence. Evan uopšte nije dobar. Iako je simpatičan. Iako na krajukraju uspe da stigne na recital svoje ćere obučen kao kralj (neće valjda kao prosjak...). Ali, on nije dobar! Čak šta, on za svoju zločestost biva nagrađen „vladavinom“ nad „zapadnim“ krilom mega-firme. Nema kazne. Možda vama to sve ništa ne znači, ali meni je kul kada dobro nije ufitiljeno i zašećereno. Pored toga, super je i to što imaginarni svet i njegovi junaci sve vreme ostaju u glavama Olivije, Evana i nas samih. Igranje u tom svetu moglo je biti malo više maštovito i malo manje samo funkcionalno, ali čak iovako u kontekstu celog filma ono efektnije govori gde leži pravo bogatstvo.",1,1
"Nastao na osnovu kratkometražnog filma iz 1984, Frankenvini dokazuje više stvari. Prvo, da je moguće napraviti uspešno delo od sopstvenih ranih radova. Drugo, da se ni jedna tema (u ovom slučaju horor klasik na razne načine adaptiran na stotine puta) ne može toliko izlizati da ne može ponovo biti zanimljiva ako se dobro osmisli. Treće, da se mašta Tima Burtona, u poslednjih par filmova protraćena isključivo na vizuelni ugođaj bez nekog posebno zanimljivog sadržaja, i dalje može adekvatno primeniti, dok god se on drži recepta koji mu najbolje leži: romantični horor, po mogućstvu animiran, namenjen što bi u anglo-američkoj kulturi rekli „mladim odraslima“, drugim rečima tinejdžerima, i to onima koji se ne uklapaju baš najbolje u socijum koji ih okružuje. Frankenvini nije samo old school Burton, on je old school u svakom pogledu. Rađen je stop-motion tehnikom, koja nam, nakon remek-dela kao što su Koralina i Meri i Maks, ponovo dokazuje da itekako može da parira modernim, CGI crtaćima, u sumornim crno-belim tonovima, svesno evocirajući klasike horor filma. Ipak, uprkos mračnoj spoljašnjosti, u biti ovog filma se krije nežna unutrašnjost, odnosno topla priča o ljubavi između dečaka i njegovog psa, a iako su epizodisti (neki direktan omaž klasičnim likovima ovog žanra) većinom toliko jezivi da bi bez problema mogli gostovati u nekom „pravom“ hororu za odrasle, glavni lik, mali Viktor Frankenštajn, i njegov nemrtvi ljubimac zaista su u stanju da izazovu iskrenu emociju. Dakle, iako će ljubitelji Burtonovih filmova po ko zna koji put imati utisak da su sve te likove već negde videli (barem ovoga puta nema Johnn-ja Deppa, ali tu je jedna druga stara Burtonovka – Winona Ryder), dobro je videti da je ovaj reditelj i dalje u stanju da isporuči originalno delo sa sadržajnom pričom, a ne samo stilske vežbe.",1,1
"Nema sumnje- god hates us all! Ne znam zašto, ali prva stvar koju sam hteo da napišem u vezi sa ovim filmom jeste da bih jako voleo da Quentin Tarantino snimi rimejk Johnny Mad Dog ili svoju verziju obrade materijala kojim se ovaj film bavi. Voleo bih da vidim da li je ovako sirovo i brutalno nasilje moguće (smislenije?) stilizovati tako da izgleda još sirovije i brutalnije, da li je moguće da ono bude u isto vreme i glorifikovano, pa makar i ironično. Voleo bih da vidim, ali ne verujem da bi to bilo bolje nego što je Jean-Stephane Sauvaire uradio. Johnny Mad Dog je petnaestogodišnji momak sa kalašnjikovim, kakvih je Afrika poslednjih godina upoznala i izgubila mnogo. Verovatno otet od svoje porodice kada je imao deset ili nešto više godina, Johnny je brutalnim drilom i uz pomoć droga istreniran (da, baš kao buldog) da slepo sledi naredbe svog pretpostavljenog (uzgajanog na sličan način) i da nemilosrdno učestvuje u borbi protiv lošeg i nepravednog sistema personifikovanog u „zlom“ predsedniku koga treba da zameni bolji i pravedniji. Iako u Johnny Mad Dog nije rečeno o kojoj zemlji se radi, Sijera Leone, Sudan, Uganda, Somalija, Kongo su samo neke od zemalja u kojima su se slične stvari odigravale ili se i dalje odigravaju. Sauvairea očigledno nije zanimalo da pravi politikantski film i da bude prinuđen da zauzima strane kako bi na kraju dobio Oskara. Zato njegov film tu stranu priče tretira kroz seriju prepoznatljivih klišea (dobar-loš predsednik, siromaštvo, nesposobni UN, rušenje televizije, gerilska borba, jalova pobeda), a svoj fokus stavlja na jedinicu koju predvodi neustrašivi Johnny Mad Dog i sa par efektnih detalja uspeva da da vrlo autentičan portret ovih ratnika. Radnja Mad Dog-a obuhvata par dana tokom kojih pratimo napredovanje gerilskih trupa ka, pretpostavljam, prestonici neke afričke države kojoj predstoji još jedna od brutalnih i besmislenih smena vlasti. Sauvaire ne pokušava da početkom ili krajem priče ostvari nekakav simbolički potencijal, tako da se regrutacija nekog deteta, kojom, uslovno rečeno, počinje film ne završava njegovim unapređenjem ili smrću. Naprotiv, ono pogine mnogo ranije, čak to jedva i primetimo. Izbegavajući frontalni sudar sa patetikom, što bi ovde bilo lako kao skrenuti u kanjon Morače pri brzini od 150km/h, Sauvaire je spontano u paralelni tok uključio i priču o mladoj Afrikanki koja zahvaljujući Mad Dogovim akcijama ostaje bez mlađeg brata, a potom i bez oca invalida. Njihove sudbine se u dva navrata ukrštaju, i ovaj drugi predstavlja jednu od najboljih ljubavnih scena ikada. Ako prihvatite da je ljubav mazohizam. Mad Dogovi dogovi su divlja, razularena, brutalna trupica. Obučeni u bizarno sklepane kostime (venčanicu, leptirova krila, sa kacigama na glavama) kojima bivaju prepoznatljiv strah i trepet seljanima koje terorišu, oni su nesposobni da veruju bilo kome sem naređenjima i zbog toga im treba oko 4 sekunde da odluče da ubiju nekoga. Međutim, Sauvaire, lukavo, kroz nekoliko „otvorenih“ detalja pušta da zavirimo u njihove prirode, samo da bi nas uverio da oni uprkos svemu i dalje jesu deca. Jednom, Mad Dog i ekipa će naći uzi, za koji je Johnny u nekom filmu video da ga koriste Izraelci i Chuck Norris- njegovo upozorenje grupi je da budu oprezni, jer to znači da su u blizini ili Izraelci ili Chuck Norris. Sledeći put, njegov zamenik, fenomenalnog ratničkog imena No Good Advice, otima nekom seljaku prase kao plen za svoju grupu. Ali, kada dođe trenutak da prase prikolju, on to ne dozvoljava, jer se u međuvremenu zbližio sa njim. Iako je prase sve vreme svezano i prebačeno preko njegovih ramena! Sauvaire nas nije zamajavao imbecilnim scenama u kojima bi se No Good igrao sa gicom. On zna da ćemo mu mi poverovati da je tom detetu preko potrebno da sa nekim/ nečim uspostavi odnos, pa makar to bilo i prase na njegovim ramenima. Johnny Mad Dog će, kao stariji, imati par ljubavnih scena, od kojih makar dve deluju kao silovanje, tokom kojih ćemo videti da on uprkos gaženju u krvi do kolena, ipak, za neke stvari i dalje samo blentavi tinejdžer. Na samom kraju ukazaće se prilika da Johnny prođe kroz „istinu & pomirenje“, ali Sauvaire bez mnogo milosti pokazuje koji je jedini način za to. Johnny Mad Dog je pri tome fenomenalno slikan, a ponekad nije jasno kako je Sauvaireu pošlo za rukom da tako dobro organizuje hiljade statista, a da nema ni trunke od „kvazi-dokumentarnog dovijanja“. Čak, i ako vam se scene svojom agresivnošću učine previše repetativnim, obratite pažnju- svaki put onaj nemogući prag brutalnosti podignut je za još malo u odnosu na prethodni put. I što je najgore, čini se da je moguće da će i sledeći put taj prag biti još viši.",1,1
"Bila je ovo loša godina za Indianu Jones i njegov povratak. U praskozorje bledog Indiane Jones and the Kingdom of the Crystal Skull, sada imamo i drugi nastavak Mumije, pod nazivom Tomb of the Dragon Emperor. Ovo je jednostavno najgora od tri avanture sa Brendanom Fraserom kao Indiana-inspirisanim Rickom O'Connellom. Kao mnogi 'treći' filmovi, i ovaj postoji samo da bi se zaradilo na poznatoj franšizi. Tomb of the Dragon je praznjikav i, uprkos povratku nekoliko poznatih likova, više je kao epilog nego sastavni deo trilogije. Čuli smo da se za Tomb of the Dragon Emperor kaže da je 'budalasto zabavan'. Budalast je svakako, prevazilazeći u toj kategoriji i The Mummy i The Mummy Returns. Ali nije nešto posebno zabavan. Nema ushićenosti, nema dosetljivosti, i nema baš puno napetosti. Tomb of the Dragon Emperorje napabričen CGI akcionim scenama koje su savršene da smore bilo kogako može da pogleda film u jednom cugu. Tu je Jeti koji izgledazastrašujuće, ali se ponaša kao Evoks. Nemojte se truditi da pronađetesmisao u zapletu - rizikujete da oštetite mozak. Jednom rečju, film jepuno trčanja dok ne istekne vreme i sve se glatko rešava. Prva dvafilma o Mumiji, koliko god bila glupava i plitka, bila su zabavna. Ovaj nije. Filmzapočinje prologom u staroj Kini. Saznajemo o moći imperatora Hana (JetLi) koji, posle ujedinjavanja zemlje pod svojom gvozdenom pesnicom,odlučuje da pobedi svog poslednjeg neprijatelja: smrt. Da bi uspeo uovome, on priziva vešticu Zi Juan (Michelle Yeoh), jer se govori da onapoznaje tajnu besmrtnosti. Na nesreću, ona se zaljubljuje u njegovogvrhovnog generala i ljubomorni imperator naređuje njegovu smrt. Uosveti, ona baca kletvu na njega i njegove ljude i pretvara ih u kamen.Oni su zatvoreni u grobnice i čekaju u tišini dok ih ne 1947. godine neotkrije mali avanturista Alex O'Connell (Luke Ford). Na nesreću, Alexpostaje sredstvo za oživljavanje Hana. Na sreću, njegovi poznatiroditelji, Rick (Brendan Fraser) i Evelyn (Maria Bello), tu su da mupomognu u misiji da spreči imperatora da postane besmrtan i neuništiv.Pridružuje im se i Alexov ujak Jonathan (John Hannah) i Lin (IsabellaLeong). Jedno od najvećih razočarenja je što je reditelj RobCohen uradio (ili, bolje rečeno, nije uradio) sa borbom između MichelleYeoh i Jet Lija, dve legende borilačkih veština. U The Forbidden Kingdom,reditelj je imao dobar osećaj da pusti Lija i Jackie Chana u njihovomprvom suočavanju na velikom ekranu da se bore pet minuta, bacajućijedan na drugog sve osim sudopere. Ovde, Cohen pušta Yeohovu i Lija dase bore oko 30 sekundi pre nego što odluči da je vreme da se pređe naCGI. Problem sa davanjem Luke Fordu previše vremena na ekranu je što je Rick znatno potisnut. U Tomb of the Dragon Emperorčesto ga viđamo kako stoji postrance ne radeći mnogo toga što se možeokarakterisati kao herojski. Alex i Rick dele ulogu i čini se kao da jeprvi malo izbačen u prvi plan. U Indijani Džons i Kraljevstvu kristalne lobanje,ubacivanje Indyjevog sina imalo je smisla zbog godina Harrisona Forda.Ali Brendan Fraser ima samo 39 godina koliko je Ford ima kada je snimioRaiders of the Lost Ark - nije li malo premlad da prepusti kormilo svom potomku? Atu je i Evelyn. Priznajemo, nije ikonski lik, ali iznenađujuće jekoliku je prazninu ostavila Rachel Weisz. Prva dva filma sufunkcionisala delom zbog vesele hemije između Weiszove i Frasera. Sadužnim poštovanjem prema Mariji Bello, koja je dobra glumica, rekastingje greška. Bellova i Fraser ne uspevaju da proizvedu ijednu iskru, a inelagodnost Marije Bello u ovoj ulozi ne dopušta nam da zaboravimoRachel Weisz. To nije Evelyn, to je njena loša imitacija. S vremena navreme, ubacivanje jedne glumice umesto druge može da upali (MaggieGyllenhaal u The Dark Knight), ali u većini slučajeva, pogotovo kad je glumac postao prepoznatljiv po toj ulozi, takav korak je osuđen na propast. Ono što je čudno je da, za jedan film koji spada pod okrilje Mumija,uopšte nema mumija. Prebacivanjem radnje u Kinu, sve što nam preostajesu kosturi i zombiji (iako svi insistiraju da ih zovemo 'mumije').Mnogo češće, zombiji podsećaju na tri Stooges-a, izbor koji će vamizmamiti veći osmeh od Fraserovih dosetki. Kao negativac, Jet Li jemnogo manje isturen od Arnolda Voslooa, i s vremena na vreme bismo seponadali pojavljivanju Imhotepa. Veliki deo filma je u vezi toga:poređenje sa prethodna dva filma. Oni koji uživaju u plitkimspecijalnim efektima i dosadnoj akciji, možda će opisati Tomb of the Dragon Emperorkao 'budalasto smešan'. Za mene, ovo je razočaravajući primeriskorištavanja franšize koji nikad nije trebalo da napusti fazu nacrtaza scenario.",0,0
"Satira je pre svega korisna književna forma, ne samo da dobijete priliku da iskoristite veliku količinu ironije i sarkazma, već se smatra kako ste učinili dobro delo podsmevajući se nekom od aktuelni društvenih defekata. Pol Tordejov (Paul Torday) roman ”Salmon Fishing in the Yemen” za mene je bio otkriće! Predstavio je istinski bizarnu priču, kroz koju je provukao teme birokratije, mobinga, lobiranja i britanskog odnosa prema bliskom istoku Kada mu bogati šeik predloži da stvori uslove za pecanje lososa u državi Jemen, Dr Alfred Džons (Ewan McGregor), vodeći stručnjak za ribolov, odbija ideju kao apsurdnu. Kako je Jemen pretežno pustinjska država, sa izuzetno niskim nivoom padavina, lososi nikako ne mogu da opstanu. Pod pritiskom Meri Četvud-Telbot (Emily Blunt), šeikovog predstavnika u Engleskoj, i političkim uticajm Patriše Maksvel (Kristin Scott Thomas), sekretara za štampu britanskog premijera, Alfred je primoran da prihvati ponudu kako ne bi izgubio posao. Upoznaje šeika Muhameda (Amr Waked), čija harizma i nepresušna vera u uspeh projekta zarazno da deluju na skeptičnog Džonsa. On počinje da veruje u ostvarljivost poduhvata da će uspešno preneti deset hiljada živih lososa u sušnu državu i da će ih naučiti da plivaju u pravom smeru. Konstantno je pod presijom Maksvelove i njenih pokušaja da javnosti predstavi britansko-muslimansko prijateljstvo. Ovde Kristin Skot Tomas briljira, daje nam definiciju za ”bitch” figuru, sposobnu da pregazi svakog muškarca i ženu i dete ne bi li dobila ono što hoće. Pitao sam se šta zaista krije ispod te suknje. Sajmon Bofoj, tekstopisac hita leta iz 2008. godine zvanog ”Slumdog Millionaire”, na sebi svojstven način, onemogućava ovom filmu da bude savršen. Moglo bi se reći da je ”Salmon Fishing in the Yemen” bio nezahvalan za adaptiranje, celokupan roman se sastoji iz isečaka iz dnevnika, elektronskih prepisaka, odlomaka televizijskih intervjua i tu Bofoj impresivno uspeva da uspostavi tok radnje. Mada koliko god je zadržao slatku ironiju Tordejovog romana, toliko je upropastio film ,tačno u momentu kada je trebao da ostane najdosledniji, menjajući ključne događaje koji su bili bitni za održavanje prizemnosti ionako nerealne radnje i ”romcom” završetkom od kojeg većina pozitivnog pada u vodu. Spretna režija Lase Halstroma (Lasse Hallström), puni i raznovrsni kadrovi Terija Stejsija (Terry Stacey) uspevaju da preskoče većinu prepreka manjkavog scenarija. Sledeći izazov za Halstroma je bila Emili Blant tj. kako da publika vidi više od lepog lica i shvati je kao ličnost. Izuzetno težak posao, kao spoj ženstvenosti Merlin Monro i elegantnosti Odri Hepbern, Emili Blant je danas jedna od najlepših žena na svetu. Njen talenat je neosporan, jednako je efikasna kao žena između karijere i ljubavi koliko je bila dobra kao mlada kraljica u ”The Young Victoria”. Alfred Džons se pati sa socijalizacijom, teško nalazi prave reči za odgovarajuće situacije. Cenim Juana Megregora, njegov raspon je neograničen, od drama i trilera do urnebesno zabavnih komedija- nema preteške uloge za njega. On i Blantova definitivno su šarmantan par u kojem ćete uživati. Iako uvek ne pliva u pravom smeru, ”Salmon Fishing in the Yemen” u mnogo momenata biva brilijantan trijumf političke satire. Poruka priče, kao i sami lososi, pronalze pravi put do gledaoca u ovoj originalnoj komediji. Možda nećete dati lososima velike šanse da prežive ali ćete to želeti.",1,1
"Ovi Australijanci ne odustaju. Ovo je još jedna njihova 'istinita priča'. Posle polovičnog Wolf Creek-a, sasvim zadovoljavajućeg ali ne toliko kvalitetnog The Tunnel i odličnog Black Water, dolazi nam do sada najlošija među istinitim pričama, The Reef. Black Water je sjajno pokazao kako se pravi napeta atmosfera. The Reef je mogao donekle da dosegne taj neki kvalitet u tom segmentu, ali postoji gadan problem. Kada pravite napetu atmosferu, ne davite tu scenu 10 minuta. Kada napetost dostigne vrhunac, ili ohladite ili šokirate gledaoca. Šta se ovde dešava, scena postaje napeta, scena je i dalje napeta, scena traje, i traje, i traje, i traje i scena postane toliko dosadna da vas baš briga šta će se dogoditi. Što je najgore, većina takvih scena se ovde završi ćorkom. Sledeća stvar koja je veoma neophodna je ljubavna priča. Prva stvar koja me obično zanima u filmovima sa napadom životinja je da li će par koji se rastao zbog nekih tamo nejasnih problema ponovo biti zajedno. Prosto ne mogu da dočekam onaj momenat kada će u vrhuncu napetosti i tragedije jedno drugom reći 'Volim te'. To kada čujem, krećem sa bakljadom i padam u sevdah jer sam ubeđen da će ljubav ovo dvoje da pobedi sve nedaće. ('Mardž, ako nisi shvatila, bio sam sarkastičan'). Kako upoznate likove, znaćete ko će kojim redom biti pojeden, znaćete čak i kako će ko biti pojeden, ili par minuta pre nego što se to desi ili par minuta po početku filma. I najiritantnija stvar, kada bi se te scene isekle iz filma, dobili bi barem pola sata scena kako lik stavlja naočari i kreće da izvidi šta ima pod vodom. Takođe, ajkulu ćete videti posle skoro pedesetak minuta a sve ukupno je nećete videti ni 2,3 minuta. Takođe, od brutalnosti samo ćete videti krv i to je to. Sami procenite da li je to ok ili ne. Evo sada nekoliko pozitivnih stvari. Način na koji je film sniman je vrhunski. Ljudi su u vodenoj nedođiji i kamera je neretko u nivou vode. Ta nepreglednost je zaista mogla biti dobro iskorišćena u rukama nekog ko bi znao da napravi napetu atmosferu. Ovako imamo samo male momente paranoje koji su zaista dobri. Druga stvar je izgled ajkule. Koliko sam ja primetio, ona nije plod specijalnih efekata i grdosija zaista izgleda jezivo. Dopadaju mi se i scene u kojima ona kruži oko plena, ali su te scene loše isečene i slabo odrađene. Non stop lik proverava gde je ajkula, ona ode, taman on kaže 'otišla je', ona se pojavi i sve u krug. Sve u svemu, ne mogu da kažem da sam nezadovoljan ovim filmom, ali je propuštena prilika da se napravi nešto znatno bolje. Nije moralo biti u rangu Black Water, ali je moglo imati barem neki zadovoljavajući nivo.",0,1
"Kada su prvi Plaćenici ugledali svetlo dana, nisam mogao da skrijem razočarenje. Doveli su nam drim tim akcionih heroja ali na žalost ništa nam nisu doneli. Sada se obraćam vama, braćo i sestre, koji ste gutali stare akcione filmove, vama koji biste kao i ja u to doba prodali pola kuće za film koji će u sebi sadržati tadašnji krem akcije. Vi ste sigurno bili iznevereni jedinicom. Zbog toga nisam ni očekivao ništa od dvojke. Iskreno, sumnjao sam da će neko da mi da ono što želim da vidim i ono u čemu su ovi likovi najbolji. Hoću da vidim glupavo jurišanje na horde neprijatelja, hoću da vidim Švarcenegera koji sa velikom pucom gazi sve pred sobom, hoću da vidim sarkazam Brusa Vilisa dok eliminiše neprijatelje, hoću da vidim Staloneovo neizbežno kreveljenje, hoću da vidim Van Damov polukružni, hoću da vidim mit Čak Norisa na filmu. Znate šta... to sam i video. Sajmon Vest je pokazao Staloneu gde je grešio u prvom filmu. Šta današnjim klincima znači ime jednog Van Dama, Stalonea, Norisa, Švarcenegera? Braćo i sestre, šta znače ta imena nama koji smo odrastali i gledali kako ovi likovi postaju zvezde? Izvinjavam se mlađim čitaocima ali ovaj film je pravljen za nas nešto starije. Sve ono u čemu su ovi nabrojani najbolji, ovde nam je i dostavljeno. Ne tražite ovde ozbiljnu akciju i veliku priču. Stari akcioni filmovi nisu to ni imali. Imali su ove likove čije prisustvo je bilo dovoljno da nas drži prikovanim za ekrane. Zamislite da ste u to vreme u kadru mogli videti Norisa, Švarcenegera, Stalonea i Vilisa, da ste mogli videti duel Van Dam vs. Stalone (mada bih kao klinac teško prežalio činjenicu da je Van Dam negativac)... Humor u prvom delu je bio usilovan i nisam mogao da verujem da nisu mogli da smisle bolje fazone. Ovde sam u nekim scenama vrištao. Likovi jednostavno ceo film parodiraju jedni na druge, što na sebe kao glumce, što na likove koje su glumili, što na rečenice koje su izgovarali. To zvuči zaista vrhunski. Čak Noris nije onakav kakvog ste navikli da gledate već je onakav kakva je trenutno legenda o njemu. Svaka njegova pojava će vas nasmejati do suza. U jednom momentu imate utisak da stiže cela vojska a pojavljuje se on sa puščicom. Potom u zilion scena on stigne niotkuda i rešava probleme što je genijalna upotreba ovog glumca i mita o njemu. U jednom momentu on sam priča vic o sebi i iako znate šta će da kaže, vrištaćete od smeha. Hvala Sajmonu Vestu i scenaristima što su nas podsetili kako se nekada pravio akcioni film, hvala im za mnoštvo dobrih fazona. Napravili su opako zanimljiv, neozbiljni akcioni film u kom krv pljušti na sve strane, dali majstorima akcije da pokažu zašto ih smatraju za takve, dali oldtajmerima da pokažu da još uvek nisu za staro gvožđe a svima nama pružili sjajnu zabavu.",1,1
"Kul. Sa dosta krema od kikirikija Volim Stones Throw. I koliko god mi apsurdno ili banalno neko izdanje sa te etikete delovalo, uvek će biti preslušano. Iako među mojim najomiljenijim albumima nema nijednog otale. Ali ima dosta interesantnih, neverovatnih, odvaljenih, ludačkih, 'koje Žozefina jako voli', koji super 'idu uz', koji su super da se provuku u emisiji među gitarama i metalima. I ima dosta letnjih. Nekog posebnog povoda nema, osim ako ne slave punoletstvo. Film, kao i sam lejbl, prati neku svoju logiku. U ostalom, uradio ga je tip (Jeff Boradway) čiji se prethodni dokumentarac bavi Tajvanom i njegovom slobodarskom borbom. U najvećoj meri, film je lična, a u još većoj, profesionalna biografija osnivača i glavokomandujućeg Stones Throwom, Peanut Butter Wolfa. Koji je kao i većina ljudi koji su napravili prave stvari sa crnim zvukom- beo. O Peanutu slušamo od najmlađih dana, od drugova iz detinjstva i roditelja mu, da bi potom kao 'hedovi' počeli da se pojavljuju muzičari koje je objavio, kolege i poštovaoci. Od Madliba, J Rocca, Mayera Hawthornea, preko Mike D-ija, Kanyea, do Commona i Questlovea. Svi su puni reči hvale, čuđenja, divljenja. Sam Peanut očekivano izgleda i ponaša se kao ne baš naročito ekstrovertna osoba (kad je trezan ili strejt). Ono što filmu daje na težini (tj toni) jesu dve, a možda i tri tragične stvari. Prva je smrt Peanutovog prijatelja i prvog muzičkog saradnika Charizme koji je stradao slično 2Pacu, a druga je prerana smrt J Dillae koji je pored Madliba činio stub, a potom i temelj ne samo etikete, već i zvuka koji je ona profilisala. Kao treću, ne baš neveselu stvar, naveo bih smrt muzičke industrije, naročito prodajnih kanala (i 'lanaca'), koja je poprilično teško pala etiketi koja iovako nije naročito marila za komercijalni aspekt. Film počinje i završava žurkom na Peanutovoj gajbi (to more vinila...), i to se čini kao ukusan ram za priču o izdavačkoj žurci koja traje već 18 godina. Naročito su 'zabavni' delovi nakon J Dilline smrti kada Peanut prestaje da objavljuje samo hip hop (-realted) stvari i oko sebe počinje da okuplja ludake i čudake (Gary Wilson), a potom i on sam odlepljuje (Folerio). Informativno, zahvaljujući bogatoj kolekciji arhivskog materijala i kućnih snimaka odlično ilustrovano i dokumentovano, i s obzirom na bitnost samog imidža za etiketu sa efektnom grafikom i montažom. Zidanje hrama samog sebi. Što je u Peanutovom slučaju ok.",1,1
"Sve je tu, samo nešto fali. Još od trejlera za ovaj film predosećao sam da mi se neće dopasti koliko neki drugi Pixarovi (briljanti: Finding Nemo, Wall-E). Jednostavno, sve mi je delovalo kao preveliki zicer. „Deda“ i „unuk“ u neobičnoj avanturi koja, tada sam to još pretpostavljao, staro gunđalo treba da smekša, a blesavom derištu pomogne da stekne samopouzdanje ili pronađe roditeljski oslonac. I tako i bi. Up je priča o Carlu (dekica) koji je ceo život proveo sa svojom Ellie, a da nikada zajedno nisu ostvarili san koji ih je spojio- da se nastane, ili makar posete, Rajske vodopade u Južnoj Americi. Uvodna montažna sekvenca koja na dirljiv način prepričava čitav njihov životni vek na momente povređuje UNICEF-ovu povelju o tome koliko je neizbežnih i tragičnih „life’s a bitch“ situacija dozvoljeno prikazati detetu. Ono što je sigurno jeste da će roditelji ridati. Kao i u većini Pixar-ovih filmova nakon postavljanja emotivne baze za čitav film kreće neočekivana, urnebesna, maštovita avantura koja kroz seriju dovitljivih i vrlo duhovitih štoseva tera naše junake ne samo da se iskobeljaju iz „opasnih“ situacija, već i da pomere dupe, pardon, guzu iz osećanja ili uloge na koju su nevoljno pristali i da pronađu novu radost u životu. Pretpostavljam da niko ne može da ostane imun na pomisao večne ljubavi, na mogućnost ispunjavanja neodsanjanih snova, na prijateljstvo i bliskost koja se uspostavlja između junaka... I, budite bez brige, sve je to (i) ovde vrlo ukusno i dovoljno podgrejano prikazano. Ali, posle serije toliko visokocenjenih filmova, za koje, manje-više, možete da ponovite bilo šta od rečenog, mislim da je vreme da Pixar nastupi malo rizičnije (kao u slučaju Wall-E-ja, recimo) i pokuša da ne „štiklira“ baš svih deset imperativa savršenog života. Dok ovo pišem, jasno mi je koliko je to nemoguće. Ipak je to industrija, koliko god kvalitetna bila, i to za decu. Ali, Up, u velikoj meri predstavlja prezasićenu mešavinu svih Pixarovskih elemenata i više deluje kao njihova inteligentna rutina, nego kao iskreno nadahnuta celina. A ko zna, možda sam ja samo privremeno ostao bez nečega što mi je bilo potrebno da im se bezrezervno prepustim.",1,1
"Jedan crno-beli fri-džez (anti-) mjuzikl Autor ovog filma ima 26 godina. Možda mu zato treba oprostiti. Što je gori reditelj nego što je scenarista. A u ovom filmu scenarija nema. Ima tragova priče o trubaču Guyu i fastfood radnici Madeline koji su se razišli iz samo njima znanih razloga. A ponovo su se sreli slučajno. Nakon čega je on njoj odsvirao nešto na trubi što je po mom skromnom mišljenju bilo odvratno. A ne znamo ni da li se njoj dopalo, jer je Damien Chazelle odmah po završetku svirke prešao na njene teleće oči, a odmah zatim zamračio kadar. Ukoliko vam se ovaj film dopada i u grozno kadriranim i potom po principu 'Arjačkinje-barjkačkinje, koga ćete?'-montiranim scenama nalazite nekakav smisao (ili emociju) mogu samo da vam preporučim još jednu sjajnu dramu- Killer Of Sheep, koja je na ravni slične estetike. Ja sam zbog istog tri dana sedeo na kukuruzima i na tabli ispisivao 'Nikada više neću gledati kultne filmove koje hvale kritičari sa Istočne obale'.",0,0
"Postoji određen nivo kontroverzije u vezi nasilja u Hostelu: Part II, za koji pojedini kritičari koriste termin 'sadistički pornić'. Hajde prvo da priznamo da Hostel: Part II nije dobar film, pa da kažemo da je to horor film, tako da kritike na račun većeg nasilja i krvi deluju besmisleno. Još otkad je Jason stavio hokejašku masku i počeo da kolje ljude, žanr se preorijentisao na krv i što inventivnija sakaćenja ljudi. Hostel: Part II nije ništa šokantniji od svojih prethodnika, tako da je pomalo iznenađenje što je izdvojen. Ako izdvojimo krv i nasilje na stranu, ništa nam ne preostaje. Hostel: Part II je pristojno podeljen na tri dela: 10-minutni prolog, duži srednji deo (koji je uglavnom zaplet i izlaganje) i 20-minutna 'naplata dugova'. Ako ste tu zbog nasilja, možete otići na dužu pauzu posle prvog obezglavljivanja. Prvi Hostel je imao sličnu strukturu, ali je ubacio dosta soft-core seksa i golotinje. Hostel: Part II ima gole ljude oba pola, ali golotinja je uglavnom povezana sa različitim oblicima smrti. 'Krvava kupka' poprima doslovno značenje. Film počinje podsetivši nas da je postojao preživeli iz Hostela: Paxton (Jay Hernandez) koji predstavlja labav kraj na koji se scenarista i režiser Eli Roth brzo nadovezuje. Zatim, upoznajemo tri Amerikanke - Beth (Lauren German), Lornu (Heather Matarazzo) i Whitney (Bijou Phillips) - koje se nalaze na jeftinom proputovanju kroz istočnu Evropu. One upoznaju dugonogu manekenku Axelle (Vera Jordanova) koja ih vodi u hostel gde prenoćište košta samo 10 evra. Ovo je, naravno, isto mesto gde su nesrećnici iz Hostela položili svoje glave. Uskoro kreće takmičenje da vidimo ko će uloviti naše tri lepe protagonistkinje. Pobednici su dvojica američkih biznismena na odmoru: Todd (Richard Burgi) i tihi Stuart (Roger Bart), koji se sukobljava sa napadima morala i etike. Problem sa Hostelom: Part II je ista mana prvog filma: nema tenzije. Ubijanje je obavezno i formalno. Nema mnogo nagađanja u vezi toga ko će da preživi, a čak i ako neko neočekivano zagrize sekiru, nije velika stvar jer je teško prizvati osećanja za bilo koji od ovih kartonskih likova. Hostel: Part II je postao vežba u tome koliko filmadžije mogu biti inventivni kada je reč o odsecanju glava. Film nema dušu, ali to nije ništa novo za moderne horor filmove. Postoji prijatna ironija u preokretu radnje; samo da film ne traje toliko besmisleno dugo dok ne stigne do tog dela. Prvi Hostel je takođe imao razočaravajući kraj. Oba filma se završavaju tako što likovi krvare i trče po mračnim mestima. Tu nema ničega inspirativnog i pametnog. Glavni trio u prvom filmu su bili momci. Ovde su to devojke. Lauren German je prilično dobra i može se reći da ima najveću ulogu u Hostelu: Part II. Njene koleginice su, naprotiv, užasne. Heather Matarazzo je potvrdila da je jednodimenzionalna. Njeni fanovi će se možda obradovati da čuju da je toples - dok ne saznaju okolnosti pod kojima njene grudi ostaju obnažene. U međuvremenu, Bijou Phillips je pružila neujednačenu glumu. Ona je ubedljiva u nekim scenama, ali njen veliki emotivni momenat je smešan. Hostel: Part II pruža uglavnom sve što je i Hostel pružio, sa možda manje zabave. Film je mračniji, a druga trećina će otupeti čula publike dosadom. 30 minuta za 'razvijanje' jednodimenzionalnih likova je protraćeno vreme. Oni uporni će izdržati dok mozgovi i creva ne počnu da lete, ali ostali će se odavno 'isključiti'. Probudite ih kad se upale svetla u bioskopu.",0,0
"Film Kventina Tarantina (Quentin Tarantino) iz 2007. godine, zajedno sa ostvarenjem “Planet Terror” Roberta Rodrigeza (Robert Rodriguez), pod sveobuhvatnim nazivom “Grindhouse”, sa namerom predstavlja omaž eksploatorskim filmovima B produkcije prošlog veka, koji je gađao suviše usku bazu fanova i stoga je naišao na brojne prepreke i loše kritike. Veliki broj filmadžija ne razume koliko su zapravo veliku ulogu filmovi B produkcije imali u stvaranju moderne kinematografije, stoga su i pretposlednji Kventinov film momentalno osudili iako nisu uspeli da shvate šta je autor tačno sa njime želeo da postigne. Priča filma “Death Proof” prati sadističnog lika po imenu “Kaskader Majk” koji uživa da ubija žene sa svojim kaskaderskim automobilom za koji on tvrdi da je “100% otporan na smrt”. Svaki put kada dođe u novi grad, on traži kandidatkinje koje će uključiti u svoju perverznu i sadističnu igru “mačke i miša”. Za razliku od svim prethodnih puta, Majk pravi grešku u “kastingu” i uključuje se u jurnjavu sa grupom žena koje su možda čak i luđe od njega. Što se mene lično tiče, Tarantino je u potpunosti uspeo da oživi taj šmek eksploatorskog filma iz šezdesetih i sedamdesetih godina prošlog veka. Svi naizlged bangavi rezovi, prenaglašena gluma, pucketava filmsta traka i celuloid koji gori su sitni, ali izuzetno interesantni detalji koji nas vraćaju u period kada su ovakvi filmovi bili puštani u alternativnim bioskopima širom Amerike u kasnim večernjim časovima. Reference su izvrsne i osečaj koji stvaraju ovi naizgled sitni, ali vrlo efektni trikovi je vrlo nostalgičan. “Death Proof” u svojoj realizaciji pored klasičnih Tarantivnih pečata, kao što su jedinstveni likovi, fenomenalan izbor muzike i više nego interesantni dijalozi, nudi tvorevinu punu ultra nasilne akcije koja deluje kao miks klasika ”Boxcar Bertha“, “Satan’s Cheerleaders“, “The Big Bird Cage” i “Two Thousand Maniacs!“. Tarantinov film je konstatno na granici da postane banalan i smatram da je upravo to velikoj većini problem, mada iz moje perspektive ta odluka deluje ništa manje nego genijalno jer taj miks nasilja i komedije do granica apsurdnosti formira taj specifičan osećaj eksploatorskih filmova B produkcije. Priča “Dead Proof” jeste atipično jednostavno za Tarantinove filmove i okreti se svakako vide dosta ranije nego što treba da se dogode, ali u ovom kontekstu to uopšte ne treba da predstavlja problem. Velika većina kritkuje “Dead Proof” kao “film u kojem se skoro ništa ne dogodi”, ali sa takvim glupostima nikako ne mogu da se složim pošto je ostvarenje, iako svoje skoro pa 2/3 zasnovano na dijalozima, izuzetno uzbudljivo za pratiti. Gluma je odlična iako su likovi sa namerom dosta jednodimenzionalni, pogotovo veći deo ženskog kastinga. Kurt Rasel (Kurt Russell) je u isto vreme stražan, duhovit i patetičan kao Kaskader Majk, dok pored njega Sidni Potie (Sydney Tamiia Poitier) ostavlja najjači utisak kao “Džangl Džulia”. Istakao bih još Roz Megovan (Rose McGowan) u svojoj epizodnoj roli, Rozario Doson (Rosario Dawson) koja je dosta simpatična u drugoj polovini filma, i naravno, još bih posebno pomenuo Vanesu Ferlito (Vanessa Ferlito) koja izvodi tačku koja je van filma zasebno zaživela. Trejsi Toms (Tracie Thoms) i Zoi Bel (Zoe Bell), iako prihvatljive, daju dosta “amaterske” performanse. Iako nikako nije u klasi sa prethodnim Tarantinovim ostvarenjima, “Dead Proof” je jedan jednostavan, dopadljiv i duhovit omaž nedovoljno cenjenoj sceni koji je apsolutno uspeo u svojoj misiji. Pre nego što se upustite u gledanje ovog filma, dobro razmislite šta gledate i za koju publiku je zapravo ovaj projekat i pravljen. “Grindhouse” projekat skreće pogled na filmske autore koji nisu imali novca da se bore sa milionskim produkcijama, i jedino kako su mogli da pruže nešto i ostave neki trag jeste da budu inovativni i šokantni. U ovim produkcijama je moralo brzo i jeftino da se radi, ali su neka ostvarenja, kada se zagrebe površina, zaista ispala kao vrlo inteligetne satire i kritike surovog biznisa.",1,1
"Premalo nade za mnogo nadanja Renny Harlin iza sebe ima dovoljno masterpisa da ću mu drage volje još neko vreme tolerisati ovakve promašaje. A 12 Rounds jeste promašaj, utoliko veći što je žanr „dvosatne jurnjave sa pucačinom, razbijanjem autombila, kamiona, tramvaja i helikoptera u nastojanju da se spase cura“ šljaka po kojoj Harlin treba da igra kao Rafa. Kao i mnogo puta do sada (Exorcist: The Beginning, The Covenant, Cleaner) Harlina je ukopao scenario. Najveća mana istog je što zanemaruje alarmantnu sličnost sa trećim delom Die Hard-a, što i ne bi toliko bolo oči da Harlin nije režirao dvojku. Tamo gde se Hansov brat igrao „Simon says“, trgovac i terorista oružjem, Miles Jackson, izmislio je osvetničku igru „12 rundi“ za policajca Danny-ja, koji ga je pre godinu dana ućorkio i tom prilikom doveo do stradanja Miles-ove devojke. 12 rundi predstavlja 12 prepreka po principu trči tamo, nađi nešto, otvori, ako ne eksplodira, unutra su instrukcije za sledeću rundu itd... Sve je naravno kaverap za... Da li je baš ideja „rundi“ inspirisala Harlina da za glavnu ulogu, policajca Danny-ja, uzme bivšeg rvača John-a Cenu, čiji bi nadimak mogao da bude „panj“. Barem u Holivudu. Sa mililitarskim talentom Cena se veći deo filma oslanja na svoje mišiće i dubok glas što za rezultat ima da 12 Rounds deluje kao neka vrsta preskupih Nindža ratnika, lišenih ikakvog šarma, odnosno onoga što je Willisovo šmiranje dalo Die Hard franšizi, a Will Smith Bad Boys-ima. Sve to u kombinaciji sa sunčanim setingom oporavljenog Njuorleansa i Ceninim partnerom, tamnoputim Brian-om J. White-om, deluje kao neki imbecilni Miami Vice na stereoidima. Čemu ni „karakterno“ lice agenta FBI-a (Steve Harris iz Law & Order) ne pomaže mnogo. Osiromašen, dakle, za dobar scenario i dobre glumce, Harlin film zatrpava onim što radi najbolje- eksplozijama, jurnjavama, scenama nabijenim saspensom... Ali sve to deluje nekako suvoparno i repetativno bez trenutka za odmor, koji bi najbolje bilo natopiti humorom ili prilikama da naši junaci izađu sa nekim biografskim detaljima koji daju dubinu ili tvist aktuelnim dešavanjima. U 12 Rounds jedina paralelna radnja jeste pokušaj Danny-jevog partnera da pronađe Miles-ovog pomagača. I dok mi čekamo da taj lik donese neki novi dramski obrt, potraga zamire na najidiotskiji mogući način. Bez ikakvih dramskih reperkusija. Ipak, ono zbog čega se Harlin-u mora skinuti kapa jeste što i dalje tretira akcioni film kao mesto gde (samo) glumci, kaskaderi, scenografi i svi ostali ne-kompjuterskinerdovi akcijaše kao da su preplaćeni za to. Cena je ulogu verovatno i dobio zato što je fizički mogao da je iznese bez puno problema. Ovaj staromodni pristup filmskoj akciji kod Harlin-a nije nikakva postmoderna stilizacija, već iskreni napor da akcioni spektakl gledaocu oduzima dah na isti način kao cirkuski akrobata na trapezu- znate da je sve navežbano, ali, ipak, strepite.",0,0
"Terry Gilliam se vratio iz La Manče samo da bi odmah krenuo putem od žutih ciglica, pravo kroz zečju jazbinu pa gde ga put dalje odvede... Ako su Braća Grim film gde se Gilliam na vrlo neposredan način bavi bajkama i njihovim tvorcima, u Opustošenoj zemlji se on naizgled vraća u stvarni svet, ali ga sagledava okom desetogodišnje devojčice izuzetno bujne mašte. Mali omaž Strahu i paranoji u Las Vegasu na samom početku se čini gotovo kao pleonazam kada se dođe do Alise u zemlji čuda, ali s druge strane, ovde i nije reč o drogama već o promeni percepcije do koje pod dejstvom narkotika dolazi. A nema jače droge od mašte. I to vam je, manje-više, to. Naravno, da se diskutovati i o drugim pojedinostima. O dramaturgiji bajke, sa sve prinčevima, (čeličnim) aždajama i vešticama, koja primenjena na realnost mnogo više uznemiruje nego što deluje ljupko, poput Amelije Pulen recimo. O svojevrsnom povratku u Brazil gde je svet mašte jedino moguće pribežište od stvarnosti koja se ne čini toliko sumornom koliko zapravo apsurdno ravnodušnom (što je možda i strašnije). I naravno, o tački gledišta deteta koja do kraja definiše ovaj film. Za mnoge gledaoce to će biti frustrirajuće iskustvo, za druge će biti pravo uživanje izgubiti se u mašti deteta, koja je kadra, ne da prosto negira mračnu stvarnost, već da preraspodeli sve deliće koji je tvore tako da od svega napravi jednu veliku igru. Svejedno da li je reč o lešu oca koji se raspada u fotelji, duhovnoj i materijalnoj bedi, natuknicama pedofilije... Na narativnom nivou film gotovo da i nema pravi zaplet već je on deo fantazije kojom se oneobičava banalno i romantizuje odvratno. Gilliam je dakle nevidljiv u svojstvu pripovedača. On ne morališe. Ne osuđuje, i ne propagira; ali i ne manipuliše i ne eksploatiše. Ne pravi kontrast između fantazije i realnosti. Samo dočarava. U svemu ostalom, vrlo dosledno, uloga reditelja izjednačena je s perspektivom glavne junakinje. Može se reći da je Gilliam u estetskom smislu transponovao preokupacije u ključu moderne bajke, osobene kako za njega tako i za autore poput Burtona ili Jeuneta, na jedan viši, kvalitativno drugačiji nivo. Sam postupak je radikalan, ali upravo fokusiranost na jedan sveden ambijent, kako u pogledu poprišta dešavanja tako i kada je reč o likovima koji su se tu zadesili – namerno svedenih na karikirane krokije gledano iz ugla devojčice, jedinog pravog lika, pomaže da film ne zagazi u pretenciozne vode ili se prosto raspline. S druge strane, redundantnost je neminovna posledica ovakvog pristupa i pomaže ako se naprosto prepustite iskustvu, a eventualnu analizu ostavite za kasnije. Opustošena zemlja je vizuelno impresivan, hrabar autorski film koji će izvesno podeliti publiku, pa čak i Gilliamove fanove, ali i delo dovoljno unikatno da mu je mesto u istoriji filma već osigurano.",1,1
"Reditelj ovog filma zove se Cao Hamburger. To je trebalo da me upozori Ne bih vas zadržavao. Ovo je Žozefina birala. Ona ima razumvanja za filmove o dalekim kulturama. Ona kupuje National Geographic. Ali ne stiže da ga čita. U ovom filmu, čija je radnja smeštena u sred prošlog veka, pratimo kako trojica braće Villas Boas, koja u okviru državnog prokrčivanja džungli Amazona dolaze u priliku da se prvi upoznaju sa brojnim plemenima koja žive u toj oblasti, kao i da se bore za njihova prava jednom kada sablja industrijalizacije krene da seče sve pred sobom. Najvećim delom ovaj film izgleda kao neko od onih fiktivnih razigravanja istorije kakve zatičemo na History-ju ili sličnim kanalima, jer se Cao ni najmanje ne trudi da od svojih glavnih junaka napravi išta više od statista koji pričaju. Prepušteni smo rutinskom razigravanju 'belog čoveka' u (ne)prijateljskoj sredini koja manjka elementarnom količinom egzotike. Podjednako smo ravnodušni i prema indiosima i prema belcima. U drugoj polovini filma braća se malo međusobno posvađaju i tu počinjemo da ih razlikujemo. Nažalost njihovi problemi jedva da su naslućeni, a već stiže finalna borba. A za njom i odjavna špica koja nas upoznaje sa daljom faktografijom i dobrodelima braće Villas Boas. Samo na nivou elementarnog informisanja kako je teklo 'krčenje džungle odnosno civilizacije' Xingu ima isto toliko smisla. Otherwise, bolje da se ubijete.",0,0
"Nova hrvatska melodrama. Na stare jugoslovenske načine Neki ljudi su mi rekli da je ovo dobar hrvatski film i bolji Ogrestin od Projekcije. Bolji jeste, dobar nije. Kao i u Projekcije (ne znam da li mu je to i inače ključno sredstvo rediteljskog stila) Ogresta i ovde pozicioniranjem kamere (uvek iza stakla, roletni, rešetaka, nečega...) pozicionira i sebe kao autora (vidi samo 'deo slike', otkriva skriveno, naslućuje, 'nema pravu sliku') odnosno nas kao gledaoca (virimo, špijuniramo, radoznali smo, priluškujemo, sve one malograđanske aktivnosti, dakle). Ovim, relativno modernim, sredstvom, međutim, Ogresta snima 'stare zaplete' i, što je po nas gore, raspliće ih kao da posle 1963. i nije bilo drugih godina. Kao i u Projekcijama akteri su pripadnici više srednje klase, arhitekta Nikola, njegova žena, njegova ljubavnica i njegov partner, i njeni i njegovi roditelji. S obzirom da psuju kao kočijaši i da ne vidim drugu razliku u odnosu na neku radničku ili seljačku porodicu još jednom ću ovu scenarističku odluku (ponovo Lada Kaštelan) pripisati trudu hrvatskih umetnika da svojoj umjetnosti daju veću vrednost vezujući je za naoko 'reprezentativnije' klase. Nikola je u propalom braku sa Majom, a već šest godina u alternativnoj vezi sa svojom poslovnom partnerkom Anom. Reperkusije i pritisci ovako komplikovanog odnosa, o kome manje više svi nešto ili sve znaju, počinju da se odpliću baš na dan kada njegova arhitektonska firma dobije nagradu grada Zagreba. Problem Iza stakla je što ni na kojem nivou ne pokazuje ništa novo. Obucite ove ljude u kostime iz bilo koje ere u rasponu od XVII veka do 1980. i skoro da ništa ne morate da menjate ni u radnji, a ni u replikama. Nažalost, ne govorim o univezalnosti materijala, već o njegovoj anemičnosti i bezličnosti. Mislim da moderna melodrama ne pretenduje više da akumulira tako krupne stvari (kraj braka, trudnoću, korupciju na visokom nivou, ubistvo), osim ako se ne piše na prvoj godini FDU-a. Ona traži nijanse, a njih ovde nema. Svi ovi ljudi odjednom donose krupne odluke i onda na različite načine ne uspevaju da ih sprovedu. Svi oni ponašaju se predvidljivo i banalno. Psovanjima i plakanjima nikad kraja. Niko od likova nije simpatičan, niti posebno traži da se indentifikujemo sa njim. Ali, na sve to najviše straši moralni pijedestal sa koga se autori bave stvarima. Njihovo tretiranje braka, njegovog raspada, alternativne ljubavne veze, korupcije odrađeno je sa istim konzervativnim prezirom sa kakvim su to radili realisti pre više od jednog veka. Arhitekta koji je šest godina u vezi sa poslovnom partnerkom i 'ne ume' da se razvede. Supruga koja sve to ćutećki trpi, i majka koja je na sve to nagovara, jer je to kao 'red stvari' (!!!). O korupciji i da ne govorimo. I onda je na sve to dodata, božemeoprosti- kao da Niče nije ubio boga, katolička crkva, čije službe čitava familija pohodi, to valjda da nam se pokaže kako su tu možda upletene još neke vrste osećaja krivice. A odjavni kadar izgleda kao Nikolina nema ispoved, zbog svih greha koje je počinio... Urnebesno. Ali ne kako bi to John Waters napravio.",0,0
"Hrskavica Ne znam zašto sam mislio da je ovo britanska komedija. Maggie i Milo su brat i sestra (sem u naslovu nigde se ne eksplicira i da su blizanci). Film počinje tako što se Milo odjavljuje sa ovog sveta svojom voljom, a onda vest o tome prekida Maggie, na drugom kraju Amerike, koja je namislila da uradi to isto. Njihov otac se ubio kada su njih dvoje imali 14 godina. Deluje da je povod za to bio što je mali Milo bio obljubljen od strane svog nastavinka engleskog. Majka, zaokupljena svetom meditacija i njuejdža, koja se decom nije bavila ni dok je otac bio živ, nije to počela ni nakon njegove smrti, naprotiv, preudala se i dobila drugu decu. Dakle, ima dovoljno materijala za komediju. Britansku ili ne. Međutim, film Craiga Johnsona (autora negledanog True Adolescents) razrada je klasičnog loš-dobar-zao-hepiend obrasca koji je poslužio za toliko indi filmova sa slatkogorkom tematikom. Loše je da su brat i sestra sjebani, i da žele da se ubiju. Dobro je da ih posledice takvog stanja spajaju i oni nakon inicijalnih koškanja počinju da se otvaraju jedno prema drugom i da evocirajući dane srećnog detinjstva pune svoje baterije preko potrebnom pozitivnom energijom. Zlo je da shvataju da ih njihove dobre namere i dalje vode do pakla, ali za nekog drugog. (Imamo predvidljivu zamenu scena s početka i kraja filma (uf, er to spojler?)). O hepiendu se može polemisati. Craig ih udružuje u neko novo detinjstvo, praktično brišući aktuelne 'realnosti' iz njihovih života. To, malkice incestuozno (na psihološkom planu), finale deluje kao hepiend, jer su oboje živi, ali zapravo je slika njihove nemogućnosti da sebe promene. Već im je lakše da, sad udruženo, pokušavaju da promene svet oko sebe. I, ne, ne interesuje me vaše mišljenje da sam ja to pogrešno razumeo. Tek povremeno film zavibrira nečim zanimljivim, Ty Burrell je totalni miskast, a kućni karaoki numere Nothing's Gonna Stop Us Now, Starship, je bilo toliko dobro da nam ga je Craig prikazao u celini.",0,0
"Melodramatična naučna-fantastika ili naučno-fantastična melodrama Pročitajte prvo prvi pasus ove recenzije. Mislim da je film za koji pišem da sam ga zaboravio upravo Another Earth, Mikea Chailla. Iako konceptualno, tematski i energijom on odudara od reumatične estetike i introspekcijskog tona ostalih spomenutih filmova. Radnju je nemoguće ni u najbazičnijem obliku izložiti bez spojlovanja najbitnijeg dela filma. Ovo je pasus koji vam ostavlja dovoljno vremena da skrenete pogled i kliknete na neki drugi sajt. U Another Earth imamo neobičnu situaciju. Pravo niotkuda pored Zemlje se pojavila nova planeta koja joj neviđeno liči. Kako ovo nije film koji pretenduje na bilo kakvu astronomsko-fizičku verovatnost ne kaže se gde je ta planeta čučala dok je nismo primetili, kao ni zašto nam je posle četiri godine bliža nego kad smo je prvi put primetili, a da pri tome niko ne spominje potencijalni sudar. Te večeri, kada je planeta prvi put primećena na nebu kao plava tačka pored Severne zvezde, jedna tinejdžerka vraća se malčice pijana sa žurke na kojoj je proslavljala to što su je primili na MIT. Na raskrsnici koju treba da prođe jedan kompozitor u kolima sa svojom trudnom ženom i petogodišnjim sinom čeka da se upali zeleno svetlo. I onda na hip hop stanici (!) koju tinejdžerka sluša oglase da se pojavila zvezda i ona provori kroz prozor da je vidi... Četiri godine kasnije još jednom se nalazimo u filmu Ordinary People, Roberta Redforda, koji sam više puta navodio kao bogaocatvorca modernog američkog nezavisnog filma. Tinjdžerka Rhoda izlazi iz zatvora i pokušava da odustane od što više života, dok joj nova planeta džudži nad glavom, dok se kompozitor oporavlja od kome suočen sa tragičnim činjenicama zbog kojih žali što se ikada probudio iz nje. Another Earth je film o pokušaju dvoje ljudi da, kroz zajednički odnos (ona postaje njegova čistačica, a on je ne prepoznaje, jer ima problema sa sećanjem) prežive zločin&kaznu, pravdu&nepravdu, krivicu&oproštaj... Chaillova poruka, ako je ja nisam shvatio previše bukvalno, jeste da je osećaj krivice (s jedne strane) i osećaj stravičnog gubitka (s druge strane) nemoguće prevazići, već da je za to potrebna naučna-fantastika, druga planeta, paralelni svet, čudo... Jer, ispostaviće se, na Drugoj planeti izgleda žive naše kopije, naši odrazi u ogledalu, a teorija kaže da su se nakon otkrivanja Druge planete naši njihovi životi po prvi put rasinhronizovali odnosno nastavili različitim putevima. Chaill osnovnom postavkom povlači liniju do koje je melodrama moguća, a nakon koje mogućnost njene realizacije mora da zadre u domen neke fantastike/bajke da bi stvari iole mogle da se zacele, i ona napravila pun krug. Naravno, prihvatam da je ovo i pojednostavljeno i banalno i budalasto tumačenje s moje strane. Chaill, ipak, pravi naučno-fantastični film o dve iste planete koje nakon susreta počinju da žive različite živote. Taj preokret simbolično je dat kroz sudar tj tragediju koja se dešava na početku filma nakon koje i životi naših junaka bivaju radikalno promenjeni. I dok pojava druge planete samo romori u pozadini dok se ne stvori prilika za njeno deus ex machina dejstvo, mi smo žrtvovani dobro znanom obrascu u kome krivac iskupljenja radi pristaje na sva moguća (samo)poniženja dok skoro ne postane žrtva, a u ovom filmu (kao i u onom somnabulnom sa Halle Berry) to sve pokušava da se realizuje kroz bizarnu erotsku romansu, koja, očekivano, donosi više štete nego koristi. I taj segment filma je najslabiji, najneuverljiviji i najispunjeniji pseudo-zenom na temu opraštanja Ali i najveći deo filma. Poslednja scena koja funkcioniše kao neki razrešavajući tvist samo potvrđuje da je bilo nemoguće uspostaviti ravnotežu između težine tragedije i svega onoga što na svim nivoima naših života donosi pojava nove planete (nove mogućnosti, nove nade...). Potvrda oproštaja dolazi nam mehanički i hladno koliko i saznanje da je ponuđeni kod tamo negde otvorio vrata neke kapsule. A verujem da to nije bila katarza kojoj smo se nadali. Što me/ vas opet vraća na ono budalasto tumačenje od pre dva pasusa.",0,1
"Ovo spada u moje klasike iz detinjstva. Neretko se ispostavi da ti filmovi i nisu toliko dobri koliko su mi se tada činili (Red Sonja), a neki, bez obzira na neke mane, za mene spadaju u remek dela (Clash Of The Titans). Plašio sam se da će ponovno gledanje Čarobnjaka biti malo razočaranje. Na svu sreću, to nije bio slučaj. Na početku vidimo devojčicu koja odrasta u ne baš sjajnim uslovima. Kasnije, kada prelazi u magični svet, film koji je do tada bio crno-beli, dobija sve boje. Meni je ovo genijalna ideja jer prelazak iz ne baš lepog okruženja koje je ovekovečeno mračnim bojama u okruženje magije gde boje šljašte izgleda zaista fenomenalno. To je prva stvar koja mi se na ponovno gledanje opako dopala. Mnogi ljudi baš i ne gotive mjuzikle. Ni ja nisam naročito veliki fan, ali ako je muzika odlična i ako je dobro uklopljena u priču, onda ne mogu da imam nikakve zamerke. Ovde su sve pesme sjajne. Legendarnu Over The Rainbow verujem da svi znate. Sve ostale su vesele, komične i odlično podržavaju priču. Sledeća stvar koja mi se dopala su štosovi. Kada sam bio klinac, tada su mi gegovi bili ispred svega. Sada sam u filmu pronašao mnogo dobrih šala koje najmlađi ne mogu da shvate i pređu preko njih. Nisam veliki fan filmova koji nevino propagiraju ljubav, prijateljstvo, dome slatki dome fazone i slične stvari, ali ovo je toliko veselo i tako zanimljivo da uopšte nisam obraćao pažnju na te glavne poruke. Ceo film izgleda fenomenalno pa čak i za današnje standarde. Džudi Garland je u svojim crvenim cipelicama, malo je reći, preslatka. Svi likovi i glumci su odličnii i dopadljivi. Zbog svega toga, ovaj film smatram obaveznom lektirom i to ne samo za najmlađe.",1,1
"Moja iziritiranost superklišeima i jahanjem na jalovim arhetipima u superherojskom filmu izrečena je verovatno tokom svakog mukotrpnog pisanja o njima. Iron Man 3 me zanimao još manje nego Iron Man 2, a čak sam i zaboravio da je John Favreau prepustio režijsko kormilo Shaneu Blacku. A u ostalom šta očekivati od filma koji je prepušten (uspešnom) scenaristi koji je svoj jedini film (Kiss Kiss Bang Bang) režirao pre osam godina (a ni taj nisam voleo koliko su neki očekivali od mene). Ispostavlja se da je Iron Man 3 jedan od najboljih superherojskih filmova koje sam IKADA! gledao i jedan od najzabavnijih filmova 2013! Robert Downey Jr. konačno funkcioniše u svom ultra-sebičnom fazonu sa ultraefektnim serviranjem crnog humora na svakom koraku (nešto što je samo naslutio u Due Date). Njegov Stark je hladan, duhovit i skoncentrisan na način na koji to Bruce Wayne nikada neće biti. Iron Man 3 nema 'klasičnu' razradu, iako su svi neophodni elementi tu (zlikovac, superifinale, stradanje cure) i zapravo vrlo uspešno pokazuje da 'iron man' nije odelo, već čovek u njemu. Bytheway, mislim da Stark u odelu 'koje ispravno funkcioniše' provodi manje od tri minuta filma i disfunkcionalnosti tog kostima urenebesno su demonstrirane tokom celog filma. Poigravanje sa tim šta je predstava o heroju/anti-heroju, a gde stvarno leži dobro odn. zlo sprovedeno je na oba koloseka podjedanko pametno, i duhovito. Na sve to Iron Man 3 je uspeo da sebe inteligentno uplete u aktuelnu 'anti-terorističku' borbu i čak bude provokativno angažovan na tom terenu, dok njegovi patriotski momenti uglavnom idu ka tome da pokažu kojim budalama i nesposbnjakovićima je poverena ta 'sveta' borba. Jebeno briljantan film!",1,1
"Sva poenta i sva uzaludnost je naravno u onom „even“. Neverovatno je kako šta god da uradimo u životu, šta god da postignemo ili ne postignemo, to će uvek, duboko u nama, biti mereno onim što su od nas očekivali naši roditelji. U gorim slučajevima (po nas), mereno onim što su i tražili od nas. S druge strane, ja mislim da je trenutak u kome odrastemo onaj u kome shvatimo da su naši roditelji ljudi koji postoje (žive & rade) van te uloge koju su dobili u paketu sa nama. Kad shvatimo da i oni imaju snove, želje, nade, strahove, potrebe, čežnje... nezavisne od nas. Kad shvatimo da sve to što su oni više ne može da stane u tu ulogicu koju smo im mi namenili. Kad shvatimo da oni nisu ispunili naša očekivanja, baš kao što ni mi nismo njihova. U retkim slučajevima do uzajamnog prihvatanja te tužne situacije dolazi ranije, otuda je i potom ostvarena sreća uopšte moguća, odnosno vitalnija i dugovečnija. Ali, ovo nije film o tim retkim slučajevima. Even If You Walk and Walk je jednostavan film, još jednostavnije radnje, nakrcan nenametljivim i elegantno aranžiranim detaljima koji dočarava kako je teško biti otac, majka, sin, ćerka, unuk, unuka... A deluje da je lako. Porodica se okuplja na petnaestogodišnji pomen smrti najstarijeg sina/brata koji je stradao spasavajući nekog dečaka od davljenja. Tom prilikom otac je izgubio naslednika, a majka svog prvenca. Svi koji su ostali (srednji sin i mlađa ćerka) nose se sa nenadoknadivim gubitkom. Srednji sin ima i taj peh da kući prvi put dovodi svoju ženu, eks-udovicu sa sinom. Naturalistički se obazirući na svaki detalj (prljave čarape, hranu na stolu, majčine zanimacije) reditelj Hirokazu Koreeda priča jednu toplu, melanholičnu priču o tome kako je odrastanje zapravo prestanak griže savesti zbog odlaska od kuće, usput se baveći starošću, smrću, našim nepodnošljivim vrlinama i simpatičnim manama. Film se tek povremeno otima utisku prirodnog toka i umetničari sa dosta uspeha dolivajući metafore na već postojeće stanje stvari (priča o belom leptiru koji je preživeo zimu i sad se na proleće vraća kao žut...). Naravno, Even If You... bi bio pan-europski smor da pored egzotike japanskih običaja filmom ne teče i zafrkantska nota humora. Dečak zbog koga je najstariji sin poginuo spasavajući ga u obavezi je da posećuje dom svoga spasioca. (Međutim,) on je jedan debeljuškasti luzer koji je jedva našao posao u marketingu gde- „deli flajere“! Veličanstveni čin žrtvovanja koji je kostur ovog filma kroz ovakav svoj „epilog“ pokazuje svu nepouzdanost života, kao i dirljivu nesposobnost čoveka da se prvo pomiri sa tom činjenicom. A čak i ako u tome uspete, to vam je nikakvo (sa)znanje. Zbog toga ono „even“...",1,1
"Odrastao sam na Konan filmova iz osamdesetih godina prošlog, sa Arnoldom Švarcenegerom (Arnold Schwartzenegger) u glavnoj ulozi, koji iako ima ograničene glumačke sposobnosti, uspeo je da mi ovu franšizu ostavi u lepom sećanju i posle mnogih kasnijih repriziranja. Iako nisam video nikakvu potrebu o oživljavanju ove sage, opet sam se nekako nadamo da će makar približno biti zabavno gledati još jednom ovog ratnika u njegovim fantastičnim avanturama. Kada sam video da je Džejson Momoa (Jason Momoa) dobio ulogu Konana, a zatim se ubrzo saznao i ostatak kastinga, stvorila se nada da ovo ipak može opravdati moja očekivanja. Momoa, jedan od glavnih likova popularne serije “Igra prestola (Game of Thrones) HBO produkcije je pokazao da je anatomski savršen za ovu ulogu, iako je Džejsonovo glumačko umeće pod velikim pitanjem, opet sam imao veru da uz kvalitetnu režiju se to može lepo prikriti. Za razliku od onoga što sam očekivao, film se od samo starta oslikava kao kompletno moronskim, gde smo u priču uvedeni preko naracije smirujućeg južnjačkog glasa Morgana Frimena (Morgan Freeman) u sekvencu krvoprolića varvara. Da stvar bude još iritantnija, mi od samog starta vidimo sa kakvim scenarijom imamo posla jer prisustvujemo rađanju našeg protagoniste u sred bitke, gde naravno iako na sve strane lete creva i udovi, Konanova majka i njen muž bivaju ostavljeni na miru da dotični putem neke vrste carskog reza iz utrobe svoje ozbiljno ozleđene žene izvadi infanta, i dok ona polako umire, prezentuje ga u podignutim rukama u stilu Lion King-a. Ono što zbilja šokantno u ovom projektu jeste koliko je samo nekvalitetan scenarijo i koliko su slabo likovi razvijeni. Prva i možda najgora greška je što priča ne uspeva da prezentuje pravog Konana, odvažnog, žestokog, lukavog i nemilosrdnog ratnika kakvog ga je u svom stripu Robert Irvin Havard (Robert E. Howard) prezentovao, već umesto njega nam daje arogantnog i uspaljenog siledžiju. Dijalozi u filmu su podjednako loši, deluju nemaštovito i isforsirano. Film traje blizu dva sata a priča je toliko prozirna i rastegnuta jer reditelj na svakih 5-10 minuta ubacuje novu sekvencu borbe, koje opet nisu nešto impresivno koreografisane, tako da i ovaj mizerni pokušaj da svoje nedostatke u dubini projekta pokrije prosečnom akcijom pada u vodu, jer film brzo postaje dosadan, pošto posmatrač skoro i da zaboravlja šta gleda. Mogu reći da je eto film donekle interesantan na oko, na osnovu scene i kostima, iako mu je ope CGI daleko prevaziđen. Glumu ne vredi ni komentarisati jer akteri nisu imali materijala sa čime da rade, tako da će i taj segment proći neslavno. Jedini razlog za gledanje ovog filma pronalazim u samoj znatiželji publike jer stvarno ne postoji nijedan bitniji faktor koji bi ga istakao. Umesto Konana mi dobijamo projekat u rangu “The Scorpion King-a”.",0,0
"Ko se posle očajnog prethodnika Terminator 3: Pobuna mašina, zaveden obećavajućim trejlerom, ponadao da će ova kultna franšiza iz osamdesetih novim filmom doživeti dostojno finale, neka okači svoja očekivanja u garderobi pre nego što uđe u bioskop, ili bolje mačku o rep. Terminator Spasenje ne uspeva da funkcioniše ni kao dostojan nastavak prva dva filma, niti da se postavi kao potpuno nezavistan koncept. Posle obećavajućeg početka, gde ne samo što vidimo prilično beznadežan položaj u kome se ljudski pokret otpora nalazi posle Sudnjeg dana već i par zanimljivih nagoveštaja kuda bi priča mogla da vodi, kao da je scenarista kao glavni idejni tvorac umro, a ostatak scenarija navrat-nanos pisali nesložni razni ljudi. Malo istraživanje po internetu će nas opskrbiti informacijom da je situacija zaista bila nalik ovoj, s tim što niko nije umro, već su pojedini ključni detalji iz prvobitne verzije scenarija procureli na internet, što je onda primoralo tvorce filma da na brzinu menjaju priču, koja je na kraju prošla kroz toliko ruku da od toga nije ni moglo ispasti ništa suvislo. Hint kojim nam se kao šargarepom maše ispred nosa u trejleru - da su postupci Skyneta i samog Johna Connora (Bale) iz prethodnih filmova promenili budućnost, i da sada sve ono što smo mislili da znamo pada u vodu, valjda zbog navedenih problema u produkciji - nije iskorišćen, i film zato manje-više prati iskopiran šablon koji smo imali i do sada. Skynet juri neku važnu osobu iz otpora da je ubije (ovog puta to je Kyle Reese, Connorov budući otac Yelchin), neko se trudi da je spase (otpor na čelu sa Johnom Connorom, jel’te), a neprijateljska strana za metom šalje oružje još savršenije od onih koje smo videli u prethodnim nastavcima (Worthington). Pri tome imamo nekoliko nelogičnošću iritirajućih obrta, za koje je očigledno da su nasilno uglavljeni da bi se ta agonija od scenarija nekako privela kraju, koji ne samo što je užasno patetičan, već je i nezadovoljavajući u svakom pogledu. Dovoljno je reći da John Connor očigledno nikada neće pobediti Skynet, te da nam usled toga predstoji još niz kloniranih avantura u ovom univerzumu. Ono što sve vreme pada u oči su nevešto napisani i često redundantni dijalozi, u kojima nema ni traga ni idejnoj dubini ni kemp duhovitosti iz prva dva nastavka. Niz bledih likova i istih takvih glumačkih izvedbi svakako ne pomaže ovoj situaciji. Dovoljno je reći da Linda Hamilton ostavlja jači utisak od svih njih zajedno, iako je čujemo samo sa kaseta. Mlađani Anton Yelchin, koji se već dokazao kao talenat u najnovijim Zvezdanim stazama, i ovde se ističe glumačkim umećem, ali mu scenario, nažalost, ne daje previše materijala za rad. Christian Bale je razočaravajuće neharizmatičan kao John Connor: prosto je neverovatno da je to čovek koji je oko sebe okupio celo čovečanstvo. Prihvatljiv je samo u propovedničkim porukama preko radija, a i one su često nepopravljivo nemaštovite. Ono što govori u prilog ovom inače promašenom ostvarenju je fotografija. Postapokaliptični, sivi, radioaktivni predeli, opusteli gradovi i atomska skloništa su snimljeni sa dovoljnom dozom realizma da bar stvore uverljivu atmosferu, ako ništa drugo. Zajedno sa par zabavnih referenci na prethodne filmove, vizuelni utisak će biti jedini koji će sprečiti bar jedan deo publike da ne izađe iz bioskopa. Kada Christian Bale u jednom trenutku izgovori: „I’ll be back“, jedino što ćete poželeti da mu odgovorite je: „Nema potrebe“.",0,0
"Ovo je bez konkurencije, bez sumnje, bez ikakvog daljeg polemisanja i razmišljanja najveće govno od filma koje sam u životu pogledao. Imamo glavnog lika i njegovu suprugu koji se non stop raspravljaju oko milion stvari. Imamo najboljeg prijatelja ovog lika koji je ujedno i pomoćnik u tim ubistvima. 90% filma su bračne rasprave i prazne priče između likova. Tokom tih bračnih rasprava poželećete milijardu puta da Leatherface zaluta iz Texas Chain Saw Massacre i preseče ove retarde na pola. Tokom filma nam nabacuju neke čudne stvari, kao zapliću misteriju i slična sranja. Kao ovaj glavni lik je nešto zajebano pa mu se pre ubistva neki i zahvale. I na kraju šta se ispostavi, ama baš ništa. Da sada uzmu i izbrišu sva ta misteriozna preseravanja, ništa vam u filmu ne bi falilo. Likovi koji unajmljuju ubice su providni i vidi se da vode neku zajebanu igru. Naravno na kraju se vidi da su oni upravo ono što se očekuje. Ovo nije Linčov nadrealizam koji možda ne skontate, ovo nije misterija koju treba otkriti, ovo nije priča koju treba analizirati, ovo nije film o kom treba razmišljati, ovo je film koji to nije, ovo je jedno najobičnije smeće koje treba zaobići u širokom luku. Da braćo i sestre, iako sam rekao da vam nikada neću reći da ne pogledate neki film, sada vam to govorim. Seks i Grad, Očajne Domaćice, repertoar Ivana Bosiljčića, pornići, sve to ima više mozga i duha od ovog nedela. Zbog toga uz njega neće stajati ni Zanimljivosti ni Naj scena. Samo ocena koja ga najbolje opisuje.",0,0
"Braćo i sestre, ovo je sigurno jedan od najblesavijih filmova koje sam do sada gledao. Počinje na takav način da će vas podsetiti na genijalnu Ameliju Pulen. Uprkos toj činjenici, film je i dalje bio ok ali nisam mislio da će me oduševiti nešto što će da kopira tako dobar film. Cela ta prva trećina filma protiče u nekim laganim tonovima i lepim, zanimljivim scenama. Ono što je usledilo, nikako nisam mogao očekivati. Film vas genijalno šeta iz jednog ritma u drugi, iz jednog smera u drugi, iz jednog žanra u drugi, i to izgleda fenomenalno. U prvoj trećini on vam formira neku romantičnu sliku. Ono što je usledilo u drugoj trećini otišlo je u skroz drugom smeru. Kada pogledate sve sa stanovišta doktora u kojeg je zaljubljen glavni lik, ovo postaje opako lud film. E sada, takve stvari me u najvećem broju slučajeva prilično iznerviraju jer od likova poput ove devojke naprave kompletne morone. Ne, braćo i sestre, koliko god otkačen bio lik ove devojke, kakve god stvari radio, on je i dalje genijalan. Odri Tatu kao Amelija je jedan od najdražih filmskih likova. E ovde je pokazala da može da bude nešto sasvim drugo i sigurno je za ovakvu glumu zaslužila samo reči hvale. Neće vas film konstantno iznenađivati, biće tu i predvidivih stvari. Stvar je u tome što su i te predvidive stvari izvedene na nepredvidiv način. Kada se igraš sa žanrovima, zaista moraš da budeš maher da to bude tako skladno da bi gledalac uživao u tome. Zbog toga sam imao problem sa Trollhunter-om recimo. Da su ga najavili kao komediju i da to nije bilo nešto ozbiljno, možda bih mu i drugačije prišao. Ovo je takav film da vam ga preporučujem kao genijalnu crnu komediju, sjajnu dramu i jedan od najoriginalnijih ljubavnih filmova ikada.",1,1
"Prva trećina filma je žestok udarac u stomak. Ovo je svakako šok koji je teško podneti. Ta trećina se zasniva na dve stvari. Prva stvar je ona bolesna koja utiče na sve ostalo u filmu. Otac oduzima nevinost dvanaestogodišnjoj ćerci, tera je da sakrivena gleda dok on i njena majka vode ljubav itd. Ako niste žestoko preverzni, verujem da je ovo dovoljno da vam se zgadi život. Ono što je dobro, sa devojčicom ne postoje eksplicitne scene tih boleština. Drugi deo te prve trećine je nešto na čemu se ovaj film zasniva i do kraja, a to je savršeno izvedeno. Imamo identifikaciju devojčice sa svojom majkom. Tu identifikaciju ćete videti kroz razne faze ovih boleština i uticaja koje te gadosti imaju na ovu porodicu. Teško mi je da ne bacim spoiler na ovu temu ali kada budete ovo gledali, nipošto ne zaboravljajte na to poistovećivanje. Taj aspekt nisam nigde bolje video obrađen nego ovde. Film vam se u ovoj prvoj trećini povremeno može učiniti napornim za gledanje, ali verujte mi, vredi pregurati taj deo. Naravno, kako nam film stiže iz Japana, znate i sami da oni ne mare ni za kakva ograničenja. Videćte gomile stvari koje ne biste videli ni u najsmelijim holivudskim ostvarenjima. Imamo i neke međuscene sa cirkusom koji se pominje u naslovu i one (pogotovu na kraju) predstavljaju mali Linčovski mind fuck koji naravno oduševljava. Kada se ta prva trećina preživi sa svim svojim gadostima, dolazi shvatanje da je ovo vrhunski film. Ličnost devojčice i ujedno te književnice se razvija u neverovatnom smeru i postoji toliko dobrih detalja da jedva sebe obuzdavam da vam ne otkrijem nešto. Celu njenu personu okružuju skandali, misterije pa i horor ljudske ličnosti. Tu se pojavljuje i jedan lik koji se vezuje za ovu književnicu i iskreno, nisam do samog kraja video neku njegvu veliku ulogu osim da nam se lakše predstavi svo ludilo glavnog lika. Ona uloga koju je ovaj lik poneo na kraju je nešto zaista neočekivano i brilijantno. Japanci ne bi bili Japanci kada bi vam servirali stoprocentno jasnu priču. Uprkos tome, ovaj film nije konfuzan ali je cela priča neverovatno dobro zamršena. On vas vodi jednim putem gde možete imati mnogo očekivanja i onda shvatite da je u pitanju nešto što vam ne bi palo na pamet u tri života. Baš u tome je snaga ovog filma, što se transformiše iz scene u scenu u dramu, u horor, u psihološki triler, u misteriju i to radi na spektakularno dobar način. Na kraju nam film nudi nešto što je genijalno šokantan kraj, nešto što je neočekivana završnica i rešenje misterije za koju nismo znali ni da postoji. Jednostavno, danas je teško skriti nešto od iskusnog gledaoca. Ovaj pristup je nešto genijalno. Donekle me je taj kraj podsetio na Audition koji što pre moram reprizirati jer sam sve sigurniji da je taj film mnogo bolji od onog kakvim sam ga predstavio. Ako možete da istrpite par udaraca u stomak, ako volite psihološki hororični triler, ovo nikako ne smete propustiti. Ovo je jedinstveni 'mind trip', ovo je jedinstvena priča koja se ne zaboravlja, ovo je prvoklasni šok koji će vam se urezati duboko u pamćenje.",1,1
"Od filma koji su ko-producirali i napisali Jon Favreau i Vince Vaughn i u kome, pored njih dvojice igra i Jason Bateman, čovek bi očekivao komediju godine… Jedan par (Bateman-Kristen Bell) ima bračnih problema i odlučuje da pre donošenja konačne odluke (još mučenja ili razvod) primora svoje prijatelje da zajedno sa njima krenu u havajsko odmorište West Eden, u kome će svi zajedno da uživaju, a usput i prođu kratku bračnu terapiju. Prijatelje čine još tri para (Vaughn i Favreau sa suprugama i neki debeli crnac sa svojom duplo mlađom curom). Na ostrvu ih dočekuje Jean Reno (koji je i pre padao na niske grane, pa ne čudi otkud ovde) kao bračni guru Marcel. Sledi red dilema, red imbecilnih njuejdž/sajko terapija, red svađe, red ljubavi, red ljubomore, red romantike, red pomirenja, a zatim i kraj. Naših i njihovih muka. Vaughn i Favreau su dokazani komičari kojima R-rated materijal nije stran i koji su uspeli da sa takvim komedijama naprave vrlo gledane filmove. Zato čudi, da ne kažem užasava, što je Couples Retreat preumivena, blago lascivna, chick komedijica čije čednosti bi se i Katherine fakin Heigl postidela. (vidite da nisam ja izmislio da debeli crnac nije bitan…) Početak filma daje lažnu nadu. Imamo smele šale na račun Batemena koji zajedno sa Bellovom pravi power-point prezentacije o svom raku testisa (koji je preživeo) i bračnom brodolomu (koji tek treba da preživi). Debeli crnac ima ribu koja ga zove “daddy”, jer tako zove sve svoje momke, a Favreau ima ćerku koja izgleda profuknjačkije od lasvegaske kurve. Ženski likovi su manje-više prateći. A onda se stigne na ostrvo. I odjednom kreću zavaravanja gledaoca da sreće i ljubavi ima i van braka. U to ime čak je osmišljen i East Eden (gettit?!) u kome se siroti samci bave jedinim što im preostaje- bahanalijama. Međutim, naši bračni drugovi se ne daju razdvojiti. Što kao poruka i tapšanje po ramenu bračne Amerike u kojoj svaki drugi brak krahira posle tri do pet godina i ne bi tako teško palo da su fore bolje. (… kao ni njegova cura) Ali, V-F su poražavajuće dosadni. Lascivnosti su na nivou American Pie, komične epizode se uglavnom ređaju od gore ka goroj (skidanje na plaži, pa kupanje među ajkulama, pa čas joge…), a jedini zanimljivi segmenti su terapije sa psihijatrom, u kojima predvidljivo još jednom trijumfuje fenomenalni Ken Jeong (The Hangover, Community). To što prevod ovog filma kod nas- A kad brak nije lak, malo podseća na komedije poput Brak na određeno vreme ili Nije lako s muškarcima, nije slučajno. Neko očigledno misli da zaslužujemo isto što i naši roditelji.",0,0
"Sećam se oduševljenja kada sam prvi put gledao ovaj film pre desetak godina. Pomislio sam da i mi možemo da napravimo odličan horor sa smislenom pričom i jezivim scenama. Zbog tog utiska sam i odbijao da repriziram ovaj film. Plašio sam se da će se ta slika pokvariti, da će se ovo ispostaviti kao potpuni promašaj. Sada ipak na ovo gledam mnogo drugačije. Pre svega veliki naklon Dejanu Zečeviću što je imao muda da u zemlji Zona Zamfirovih, Ivkovih Slava, Ranjenih Orlova, Grešnih Majki, Baba koje se češljaju, Nebobedivih Srca i sličnih šareniša snimi pravi pravcati horor film. Poštovanje za svakog sa ovog podneblja ko to uradi. Realno, zašto se truditi snimiti ovakvo nešto kada možeš komotno da snimiš jadan film sa praznom pričom koji kod mase najbolje prolazi? Nije ovo ostavilo onaj utisak kao prvi put ali sam zadovoljan i ovim drugim gledanjem. T.T. Sindrom na neki način odaje poštu samom žanru. Ovo ima jako izražene elemente svih podvrsta horora. U osnovi je klasični slešer gde ubica proganja i ubija jedno po jedno. Imamo grupu likova i mi tu treba da sačekamo dok ne ostanu ubica protiv poslednjeg preživelog. Međutim imamo ovde još nešto a to je priča o samom ubici. Recimo Cold Prey ima veliki uspeh i on prodaje neku priču koja nema veze sa mozgom. T.T. Sindrom ne da ima vrhunski jezivu pozadinu, on šije većinu tih izvikanih horora za nekoliko dužina. Samu tu priču je nadogradio pa me podseća malo i na italo horore. Sve te scene u kojima vidimo ruke ubice bez da vidimo lice su svakako omaž velikom Argentu. Takođe i rasplet me podseća na ovo što sam pomenuo. Slešer vas najviše može preplašiti nekom atmosferom i napetošću. Ovaj film ipak nudi i nešto više, nešto što je pomalo deo fantastike ali ujedno je i prilično sablasno. Tako da je T.T. Sindrom fina posveta hororu kao žanru. Ima ovaj film i šupljina od kojih boluju većina horora. Prva je svakako da likovi ne mogu da nađu izlaz iz turskog kupatila. Zaključana stara drvena vrata verovatno može provaliti i moj deda a kamo li tri odrasla muškarca. Drugo, neverovatno mi je da tu ne postoji ni jedan jedini prozor, ni u wc-u ni u jednoj jedinoj prostoriji. Takođe, u želji da se ubaci što više elemenata horora, dolazi i do preterivanja. Sablasni, zlosutni čika je recimo jedna od nepotrebnih stvari. Al hajde sad, da ne zakeram mnogo. Iskreno, za mene je najveća mana sam način snimanja. Mnoge scene su prilično jezive ali zbog samog načina snimanja prepunog drmusanja i preteranog zumiranja one gube na snazi. Neke scene i jesu za takvo snimanje ali većina nije. Šteta što ovim ljudima nije dato više novca kada su pravili film. Verujem da bi ugođaj bio potpuniji da je scenografija nešto bolja. E sada, iako to izgleda prilično niskobudžetno, sama atmosfera mi je skroz ok. Totalno mračna, depresivna i ruinirana okolina daje na horor štimungu. Da je bolje usnimljena, verujem da bi bila još upečatljivija. Snimanje mi je obaralo utisak i kada čujemo dečiji plač. Te scene deluju i pomalo isforsirano ali kada se priča zaokruži onda dobiju na vrednosti. Zapravo tu smo već došli do onog što mi je glavni utisak filma. U osnovi svega je čedomorstvo. Ako su deca naša budućnost, ako su ona ono najbolje što možemo stvoriti, jasna je aluzija onda na najveće moguće zlo, na užasnu budućnost. Kada se priča zaokruži, zapravo celo ovo okruženje predstavlja glavu nekog ko je takvo zlo i učinio. Umesto dece koja donose svetlost, maštu, bajke, mi vidimo ruiniranost, bezizlaznost, bezvrednost, ružnoću, mrak. To jezivo zlo koje je u osnovi filma je zapravo oduzimanje svega dobrog u čoveku i na svetu. To što svi čuju dečiji plač je zapravo plač budućnosti koju nemaju, koju su sami ubili. Vidim da se po forumima pa i na imdb dosta pominje i to da se ne zna šta je T.T. Sindrom i zašto se film zove tako. Meni je to bilo prilično jasno. U jednom momentu imamo priču o T.T. Sindromu koji kaže nešto ovako: To se javlja u detinjstvu, rezultuje bolovima kod deteta a usled velikih bolova dete plače bla bla bla to vodi ka otuđenosti i psihičkim poremećajima. E sad, vratimo se na glavnu temu filma, tj ono od čega film kreće a to je užasni čin čedomorstva. Ona definicija T.T. Sindroma pominje bol u detinjstvu. I jedno i drugo su dakle užasi koji odrasli čine deci. Nemarom i lošim odnosom prema deci odrasli od njih stvaraju osobe koje se plaše. Nanošenjem bola takve osobe misle da će ih svako kazniti na surov način za svaku grešku koju naprave. Oni obično odrastu u psihički nestabilne i otuđene osobe. To pokazuje i ova definicija T.T. Sindroma. Moguće da ljude buni što se u jednom momentu na kraju tog objašnjenja T.T. Sindroma ispostavlja da to nije tačna definicija već izmišljena. E tu je ovaj film mene ponovo kupio. Koliko se sranja dešava oko nas, koliko puta vidimo decu koja su naterana da prose, decu koja su gladna, koliko puta prolazimo pored ljudi koji tuku svoju decu, koliko puta vidimo nasilje svuda oko nas - i koliko puta okrećemo glavu od toga i poričemo da to postoji? Scena u kojoj se priča o tome da T.T. Sindrom nije to što se prodaje ne budi pitanja šta zapravo predstavlja taj termin - ta scena zapravo udari šamar.  Zaokruživanjem priče je film svakako dobio na kvalitetu. Dotakao je nešto što su klasični horori dostavljali. Još jednom, veliki naklon Zečeviću zbog hrabrosti i da se bavi ovom temom i zbog toga što je uspeo nešto da nam kaže horor filmom. Iako je pomalo preterao, uspešno je izmiksao mnoge horor podžanrove i podsetio na mnoga remek dela. Ne smatram ovo epohalnim ostvarenjem već hrabrim. Zajebite na godinu dana Radoše Bajiće, Šotre i slične šarenjake. Dajte hororistima samo godinu dana šansu da pokažu nešto. Možda bi danas o T.T. Sindromu pričali kao o jednom tek solidnom filmiću među gomilom sjajnih domaćih horora. Ovako on je jedan koji samo pokazuje da umemo i drugačije.",1,1
"Zasnovan na manje poznatom strip serijalu, nastao je nezavisni niskobudžetni noir film. Za režiju je angažovan Todd Burrows, kome je u kreiranju pojedinih scena pomagao Christopher Folino. Vremenski smeštena u 40-e godine prošlog veka, priča nam pripoveda sudbinu Iana Sparksa. Rano ostavši bez roditelja u misterioznoj saobraćajnoj nesreći, mladić sa jako naglašenim osećajem za pravdu, zaštitnički nastrojen, oblači odoru superheroja. Sparks preuzima ulogu maskiranog osvetnika i postaje noćna mora za sve kriminalce u gradu. Uskoro upoznaje kostimiranu devojku koja se takođe bori protiv sila zla. Ona je Lady Heavenly, introvertna, hrabra i odvažna, ali i nedoljivo šarmantna… Noir film koji poseduje sve elemente neophodne da nas involvira u radnju, prožetu misterijom, nasiljem, osvetom i povrh svega potragom za pravom istinom. Postignuta je prikladna atmosfera, sa sugestivno usnimljenim kadrovima u tipično stripovskom maniru. Miks mladih i nekolicine iskusnijih glumaca pokazao se kao logična opcija, a to ovde ‘pije vodu’. Nosilac glavne role, Chase Williamson se solidno snašao kao superheroj, što baš i nije slučaj s njegovom partnerkom Ashley Bell, jer Lady prosto nema nikakvu harizmu, niti deluje uverljivo u kostimu junakinje. Clancy Brown je odigrao u granicama korektnog, lik Archera, koji se pojavljuje i predstavlja kao mentor našem junaku. Valja napomenuti i živahnu muziku, jer je time naglašena dinamika radnje, a što se sve uklapa u stripovsku ikonografiju. Glavni adut je ovde vizuelni aspekt filma, gde je kamera uvek na pravom mestu. Dramaturgija je stavljena u drugi plan zbog nabacanih sekvenci u kojima se isprepliće sadašnjost i prošlost, čime su autori napadno potencirali na trilerski zaplet. A sve je to ispalo pomalo zamorno i odbojno, pa umesto da nam poveća intenzitet pažnje, događa se suprotno i gledalac već u drugoj polovini radnje počinje polako da gubi interesovanje. Ako imamo u vidu da je reč o maloj, nezavisnoj produkciji, onda ni očekivanja nisu bila velika, pa shodno tome ovaj akcioni noir krimić može da se etiketira kao jedva osrednje filmsko štivo. Ljubitelji stripa eventualno bi mogli da mu pruže šansu, a ostalima savetujem da ga ipak preskoče.",0,1
"Kako ovaj Korejac bude sjajno osveženje posle nekih holivudskih pizdarija, ne mogu to ni da vam opišem. Po ko zna koji put se vidi jasna razlika između šablonskih stvari i odličnog filma. Prvo nam je servirana scena u kojoj majka pronalazi fotografiju svoje ćerke koja plače i na toj fotografiji piše 'više nikada nećeš videti svoju ćerku'. Šta kažete na to? Fenomenalan uvod kojim vam film kaže 'sada kad imam vašu pažnju, evo u nekoliko momenata stvari koje su dovele do toga'. Imamo ženu koja je genijalan advokat. Njena ćerka je kidnapovana i biće joj predata tek kada ona oslobodi optužbe čoveka koji je optužen na smrt zbog svirepog ubistva. Tu imamo jezivu dramu gde se majka bori za život deteta. Kidnaper je neko zaista inteligentan i uvek je potez ispred svih. E tu je mali problem što ne znam koliko je realno da on uvek zna šta se dešava, uvek sve vidi i kao da je sveprisutan. Srećom nisu mnogo davili ovo ali na samom početku baš ume da iritira. Drama ove žene je užasna. Kako znamo da ovo nije holivudski film, možemo verovati da detetu zaista preti opasnost. Naporedo sa tim imamo priču o slučaju kojim se ona bavi na sudu. Čovek koga je tako lako osuditi je optužen za ubistvo. Odlično je predstavljena ta priča ali imam dva problema sa njom. Prvi problem je što me dosta podseća na CSI serije koje baš i ne volim. Ali ipak iako podseća na njih, lako je bolja od svake od nje, baš zato što je rađena realno i pametno. Druga stvar je što su taj slučaj ubistva i njegova istraga neretko dominirale nad onom jezivom dramom. Nekako mi je to bilo baš skretanje sa teme. Ono što vam želim reći je, kada budete gledali ovo, nemojte se zavarati kao ja. Sve što gledate zaista ima mesto u filmu. Iako mi se činilo da su ti segmenti istrage predugi, sečeni su jezivim događajima vezanim za otetu devojčicu. Ono što nisam uspeo iz prve da skontam je da gledamo tu još jednu dramu. Na fenomenalan način je ona maskirana u ovu priču o ubistvu da mi je lako prošla ispod radara. Ono što je vrhunski jezivo je psihičko stanje u koje je doveden glavni lik. Siguran sam da ne želite ni da zamislite kako se neko oseća kome su oteli dete. Na sve to, iako je strašan advokat, nepojmljivo je da može da se koncentriše na slučaj koji vodi. Da je ovo holivudski film, videli bi neko spektakularno rešenje, osobu koja rezonuje 200 na sat i obara slučaj za medalju. Ne, braćo i sestre, ovi filmotvorci su se odlučili da celu priču žestoko začine ali da psihičko stanje žene predstave realno. Osim što na umu ima život svog deteta, osim što mora da se skoncentriše na slučaj, mora da misli o tome da li oslobađa ubicu. To je veliko moralno pitanje. Ako imamo u vidu da je ona branilac, možda ne izgleda sad tako relevantno povlačiti pitanje moralnosti. E, sada je ulog drugi. Ona može da oslobodi osobu koja je kriva za smrt nečije ćerke. Tu se odlično vidi njena unutrašnja borba. Veliki problem je to što ovo 'nečije ćerke' nije neodređeno. Ovde imamo i osobu čija ćerka je ubijena. Ako imamo u vidu da niko ne sme da zna da je ćerka advokatice kidnapovana i da ona ima samo par dana da oslobodi optuženog, mislim da sada imamo kompletnu sliku užasne situacije u kojoj se ova žena nalazi. Možda je moglo da se potencira još na užasu ove situacije osim na istrazi ali to je moj bolesni ukus, tako da ovo shvatite uslovno. U svakom slučaju ovde ima za svakog po nešto, i za ljubitelje drame i za ljubitelje psihološkog trilera. Svi će biti zadovoljni, pa čak i CSI fanovi koji mogu ovde videti neku realnu i dobru verziju svoje ljubljene serije. Možda su malo i preterali sa tim da je slučaj otišao u visoke krugove ali u svakom slučaju odrađeno je vrhunski. Recimo State of Play ima tu aferu u visokim krugovima ali ona je teška sprdnja kada se uporedi sa ovom. Uglavnom, sve mane koje sam naveo ravna savršeno finale. Tada se zapravo pred nama odvije neka druga drama, čak i snažnija od one koju mislimo da gledamo. Finale ne pokazuje pravi obrt u radnji koliko u aspektu sa kog gledamo ceo film a to je nešto što holivudski filmovi zaista retko uspevaju. Jedina prava mana celog filma je kamera. Kontam da su hteli da dignu tenziju time i da naprave frku ali ovoliko brzih promena kadrova, ovoliko zumiranja, ovoliko drmusanja kamere je zaista previše. Ovaj odlični psihološki triler svakako treba da bude jedan od filmova koje ste pogledali.",1,1
"Nešto čega bi se Golubović prihvatio da radi Nadam se da ću uspeti da vam objasnim zašto je ovo jedan od najgorih filmova koje sam gledao ove godine. Bez da iskopam sam sebi jamu i budem proglašen rasistom. Kada na početku filma piše 'based on a true story' to vam je bejzikli jadan zahtev svih uključenih u njegovu proizvodnju da pređete preko svih mana filma, jer, božemoj, sve je to nebitno u (najčešćem) kontekstu memorijalizacije događaja koji nam se prikazuje. I zato su u skoro 99% slučajeva svi ti filmovi dosadne, patetične i neuverljive brljotine oko kojih su se više pitali stvarni akteri ili (još gore) njihovi preživeli rođaci, nego scenarista i reditelj. I baš kao što je onaj film u kome Sandra Bullock igra dadilju onom krupnom Afro-Amerikancu kao da je Sigourney-in gorila u magli ili kao što je Biggiejev biopic prštao najvećma materijalom za one 'koji se gnušaju nasilja u filmu', tako i Fruitvale Station pokušava da umili sporne trenutke za sve one kojima je Hallmark najomiljeniji kanal.Činjenica da je ovaj film trijumfovao na Sundanceu sve više govori o tom festivalu (otuda i predlog za Golubovića, I guess). Film nije ni zadravo počeo, tek smo odgledali, zapravo, mrljavi snimak načinjen mobilnim telefonom kako neki policajci postrojavaju neke crnce 'negde', i na ekranu se ispisala informacija da se radi o danu dočeka nove 2009. godine, a ja sam se već poverio Žozefini da iako bih voleo da mi se ovaj film dopadne imam utisak da će biti neopevana trešina. Kunem vam se. I tako i bi. Debitant Ryan Coogler nije uradio apsolutno ništa da priču o Oscaru Grantu, dvadesetdvogodišnjem mladiću koga je policija 'slučajno' ubila tokom novogodišnje noći na stanici Fruitvale nakon što je ovaj ne-svojom-voljom učestvovao u tuči sa drugom grupom ljudi, iskobelja iz kandži svih mogućih patetičnih klišea. Film je oivečen dvema novim godinama- jednom kada se čekala 2008. i koju je Oscar proveo u zatvoru zbog dilovanja droge i drugom, 2009., kada je ubijen. Između toga Coogler nam pokazuje na najnepodnošljivije moguće načine kako je Grant započeo (novi) put poštenog i vrednog Amerikanca, kako se odrekao droge, kako je odlučio da ne vara svoju nevenčanu suprugu i brine o svojoj šestogodišnjoj ćerci. Stižemo da vidimo i kako je Oscar divan čovek i, u suštini, odličan biznismen, voljan da pomogne mušteriji koja ima problem. Oscar voli i životinje i spreman je da urla 'somebody help!' kada bezobrazni auto udari dobru pitbulušu na ulici. Oscar voli i sluša svoju mamu čiji je rođendan baš 31. januar i pomaže novčano svoju sestru iako je sam nezaposlen. Oscar je dobar i voljen drug. Oscar, iako je bio u zatvoru, ima dobar odnos sa svojom ćerkom i daje joj krišom čokoladicu, iako je mama rekla da ne sme. KUNEM VAM SE, manje-više tim redosledom, to su jedine scene koje se nižu sve do fatalne vožnje metrom u L.A. (bio sam šokiran činjenicom da metro u LA postoji i da ga neko koristi). Treba li da napominjem 'anđeoski trenutak' u kome Oscar prisećajući se dana zatvora u okean prosipa travu koju je trebalo da diluje, dok ga zraci sunca obavijaju skoro kao da ga bog tapše po ramenu zadovoljno?! DŽIZUS FAK!!! Iako sam generalno zagovornik one da 'o pokojniku treba govoriti sve najbolje' Coogler je od Granta napravio momka toliko neuverljivog da bi čak i producenti Hallmarka tražili drugi draft u kome će on izgledati malo više stvarno. No, ako ste i poverovali i zavoleli ovog dobrog momka, verovatno nećete imati problema da poverujete i prihvatite nemuštu 'akcionu' sekvencu Oscarovog stradanja. U sledu koji Coogler prikazuje kao neminovan i sudbinski, sa skoro gorko-ironičnom dozom fraze 'no good deed left unpunished' (jer Oscara će u nevolju slučajno dovesti mušterija kojoj je nesebično pomogao u samoposluzi!) Oscar nije imao šanse. Pa, ipak, ovo treba da bude film na liniji svih onih koji figure poput 'Rodney-a Kinga' koriste za ukazivanje na nepravde i rasizam na koje je crna zajednica osuđena u L.A.-u i Americi. Hoću da kažem- ne može i jedno i drugo. I sad imamo tu neku tuču, i onda se pravo niotkuda pojavi neka stanična milicija koja (KUNEM VAM SE!) dejstvuje agresivnije od SS vojnika koji su namirisali Jevreje i brutalno, na očigled punih vagona ljudi, kreće da šikanira Oscara i njegovu ekipu (koji su se samo branili od napada neke, deluje, pro-naci ekipe). Doprinos građana Eleja uglavnom se svodi na uperavanje mobilnog telefona u pravcu dešavanja. I to traje, ovi viču na jedne, ovi se kurče, pa im vraćaju, nije jasno ni da li policajci znaju šta se desilo (jer svima deluje da se nije desilo ništa u odnosu na ono što se u L.A.-u dešava), kao ni čemu takva reakcija. I onda pištolj 'slučajno' opali... No, mukama gledaoca tu nije kraj. Coogler je najgore sačuvao za kraj. Grant stiže u bolnicu, sledi lažna E.R. dramatika, jer i oni koji nemaju pojma ni o čemu znaju da za Oscara više nema nade. Međutim, kroz dominatni lažno-dokumentarni stil mlaćenja kamerom (koji je na daaaaaleko bolji način patentirao Peter Berg za 'ovakvu' vrstu priča) imamo scene u kojima se čitava ekipa rodbine i prijatelja, na insistiranje Oscarove majke, moli bogu za njegov spas. I onda dođe doktor i kaže... I onda majka ide da vidi mrtvog sina i ne sme da ga zagrli, jer je njegova smrt proglašena ubistvom i leš ne sme da se dira. I čak iako ste najgori uzdržavalac od ovakve vrste učestvovanja u filmu, kao ja, ne možete da ostanete imuni. Ali, ja bar znam šta mi se dešava i odvratno mi je. Ovo je najgori od svih oblika manipulacije gledaocem. Ogavno. Ali, Coogler je netalentovani gad najgore vrste, i on zna da za život njegovog filmskog inbreda mora još suza da kane da bi se zatresao Sundance i zaljuljao Oskar, i na sam kraj film kači onirične scene igre Oscara sa njegovom ćerkom. E, tu, sam već svom novom televizoru (ni krivom ni dužnom) poručio: NAPUŠIŠ MI SE KURČINE MATER TI JEBEM! I napustio sam projekciju. Iz druge sobe sam video da je rediteljska gnusoba nakon informacija o potonjem sledu događaja (ko je i kako (ne)kažnjeno prošao), uz sliku pravog Oscara sa ćerkom, pustio i dokumentarni snimak sa poslednje (ovogodišnje) komemoracije Oscaru na Fruitvale Station-u. Tek da zapuši usta i poslednjem koji bi se pobunio protiv ovako manipulativnog i podlog filma koji do te mere jednostrano gleda na stvari i svog junaka da mu ovaj nije ni potreban, jer tako nestvarno biće u toliko nepravednom spletu događaja sa toooolikom količninom patetike ne postoji ni u bajkama.",0,0
"Da li se meni čini ili u poslednje vreme više uživamo u trejlerima nego u samim filmovima. Možda su ovi drugi toliko slabo sadržajni da, kada se iseku na minut i po trejlera deluju krajnje zabavno. A onda neko na to doda još stotinak minuta besmislenog video materijala. Tako je i sa ovim ostvarenjem. Očekivao sam dosta i od Pol Rada i Stiv Karela. Od njih sam i dobio. Kul glumu i par zanimljivih gegova. Ostalo je teški smor. Tim, naš glavni protagonista ima skoro sve, ali mu to naravno nije dovoljno. Super posao, hot ribu (koja doduše uspešno odbija da se uda za njega), stan u Njujorku, porše… U trenutku kada jedan od direktora u njegovoj firmi dobije šut kartu i kada shvata da je neupražnjena kancelarija njegova nova šansa, suočava se sa novim izazovom: njegov bos organizuje večeru gde svako mora da dobede jednog debila koga će ostali ismevati. Tim sada ima problem. Ne zna ni jednog debila. A onda kolima udari Berija, koji pokušava da spase mrtvog miša… Natrpan uglavnom nepostojećim, neizvodiljivim karakterima koji protrčavaju kroz isiljene dijaloge i neprijatne scene, ovaj film pokušava da nasmeje svakog, ali retko će mu to poći za rukom. Ne mogu da kažem da se par puta nisam toliko ismejao, ali uglavnom iz neverice da nekom mogu da padnu toliko debilne scene na pamet. Film prati dosta linearnu radnju i sa par izenađujuće tužnih scena, ostatak ćete lako predvideti. Pogledajte ako baš nemate ništa. Pokušajte da ne gledate sa ribom. Neće joj biti ni dočega posle ovog.",0,0
"Jao, majko, pa ova Phyllida Lloyd nije režirala onaj užas Julia Julia kao što sam ja mislio već onu užasetinu (prema reči 'prasetina') Mama Mia! Zašto je ovo trebalo Meryl Streep? Zar najveća živa glumica (tvrdnja by me) nije mogla da prepozna da je Iron Lady u tumačenju jadne Phyllide samo hardkor Hallmark film na koji je dosta nedostojanstveno zalepljena biografija jedne od najkontroverznijih političarki XX veka? Zar je Meryl zaista bila pred Sofijinim izborom kada je trebalo da izabere da li da glumi ili da ne glumi u ovom, zovimo ga za potrebe ove recenzije, filmom? Mislim da razumem šta je Phyllida želela da uradi. Ona je želela da sve ono zbog čega Morrissey mrzi Čeličnu lejdi manje-više izbaci iz filma i pokuša da se pozabavi ženom, a ne političarkom Margaret. Da bi otvorila put našim simpatijama ona nas u priču o MT pušta kroz vrata jedne bakutanerke koja je usled Alchajmera dobrano pogubila veze sa realnošću. Ali i tu je lukava Phyllida dodatno doradila svoj Hallmark pristup uvodeći Margaretinog mrtvog muža kao 'živog duha' koji i dalje 'živo' učestvuje u životu svoje supruge. Za potrebe tog staračkog igrokaza Meryl je preparirana u babu čiji visoki glas na momente testira i najdeblje živce. Phyllida je simbolično to alchajmerovsko maglovenje ograničila trenutkom u kome Margaret shvata da supruga više nema i da je ostala sama. Do tog trenutka ona pakuje i prepakuje njegove stvari i seda po stolicama svoga stana pored stolova sa slikama koje potom iniciraju flešbekove koji nam u hronološkom nizu pričaju o jednoj političkoj karijeri i jednoj ljubavnoj vezi. Ovo na papiru možda deluje kao jedan do često korišćenih i samim tim legitimnih načina za ekranizaciju jedne biografije, ali Phyllida je poželela umetnost, još umetnosti! Pored toga što je poželela da nam Margaret dočara kao prototip feministkinje koju su surove okolnosti 'muškog okruženja' pre svega učinile čeličnijom nego što je želela da bude. Što lako može biti istina, što lako može biti legitiman pravac, ali ovo nije film o čeličnoj lejdi, ovo je film o jednoj senilnoj babi sa čijom borbom za malo zdravog razuma saosećamo ljudski kao što bi i sa bilo kojom drugom, dok Phyllida flešbekovima paradira uporno izbegavajući da nas pusti da se dramski zaglibimo u to kako se kalio čelik. Momenti koji Margaret promovišu u femino-heroinu su toliko rutinski i bledi (večera sa nadmenim konzervativcima sa pedigreom 'koji se ni za šta u životu nisu borili'), preko fascinacije njenog budućeg muža 'oštrim umom' svoje dragane... Sve je to nekako pamfletski dato i tek toliko duboko da podmiri potrebe domaćica koje će ovo gleduckati na televiziji jednim okom (a drugim paziti da li su se kifle dovoljno digle za rernu). Sva sadašnjojst Margaret Thatcher je sasvim nebitna. Jer u starosti smo/ ćemo biti svi isti. Dve banalne tirade u parlamentu ne mogu biti to što ju je učinilo prvom premijerkom u britanskoj istoriji, buljenju u mapu sa brodovima i naredba 'Sink them!' ne može biti sav njen doprinos Folklandskom ratu. Konačno, sve ono zbog čega ju je Engleska mrzela, sav njen beskompromis sa radničkom klasom, sve je to dato u par dokumentarnih kolaža i par dvorskih cena u kojima joj ovi najbliži njoj savetuju da smanji doživljaj. Nije jasno da li je ona bila ohola, da li je radila pravu stvar ili nije imala pojma šta radi. Mislim, nije bilo jasno Phyllidi, pa nije ni nama. Ali, ovaj film najviše mrzim zbog onoga što je urađeno Meryl i zbog onoga što je ona uradila sama sebi. Kunem vam se, Meryl kao Margaret kao baba je smešnija i grotesknija od Robina Williamsa u Mrs Doubtfire. Ne znam da li je do zadrigle maske ili do samog konteksta u kome bi svaka senilna baba izgledala groteskno, ali teško je ostati zainteresovan za besmisao njenih dana. Margaret je, kako sama kaže, bila žena od ideja i misli, i kada joj je to bolešću oduzeto, ona je umrla. Međutim, Meryl, nažalost, ne briljira ni kao Margaret u 'najboljim danima'. Za nekoga ko je dobio nadimak 'čelična dama' Meryl je u Pradi izgledala deset puta čeličnije, ali samo zbog toga što joj Phyllida nije dala ni dve scene u kojima je mogla da se oseti čvrstina njenih stavova. A za sticanje takve percepcije o njoj naročito je bio poguban trenutak u kome se Margaret kao 'čelična dama' konstituiše, svetijebem, na isti način kao Miss Congeniality!!! Konačno, insistiranje na Margaretinom pijukavom glasu predefinisalo je našu percepciju o njoj više nego što je trebalo. Iako je već nagrađena Zlatnim globusom Meryl Streep ozbiljno ljulja 'svoju' Margaret držeći je na kursu jedne žene koja je nekako vladala sa onoliko slobode koliko su joj muškarci dopustili, sem kada su interesi bili 'čisto muški' kao u Folklandskom ratu. Manji mi je problem što Iron Lady ne daje portret Margaret Thatcher kakav sam očekivao ili želeo, a veći to što ovaj deluje i neverovatno i neuverljivo, a u Phyllidinoj režiji i skoro nepodnošljivo nezanimljivo. This is not England.",0,0
"ArGO FUCK YOURSELF! Još uvek nisam gledao Affleckov rediteljski prvenac, Gone Baby Gone. Znam, neodgovorno... Nakon The Town sam pomislio da je možda trebalo da gledam taj, a ne ovaj film. Sada, nakon Argo, nisam siguran da li uopšte treba da ga gledam. Vidite, u filmu Argo, Bena Afflecka, ekipa službenika američke ambasade predvođena CIA stručnjakom za situacije sa taocima pretvara se da istražuje teren za snimanje naučno-fantastičnog filma, kanadske produkcije, u Iranu koji je upravo zahvatio talas pobuna inspirisanih Homeinijem. Zbog ovog poslednjeg narečeni službenici zbrisali su ispred iranskog proleća kod kanadskog amabasadora u rezidenciju i po ideji CIA stručnjaka, koga, naravno igra Ben Affleck, tokom bekstva treba da glume da su filmski radnici kako bi izvukli živu glavu iz Irana. Ben Affleck je, a vi me ispravite ako grešim, svoj Argo modelovao prema cirkusijadi koja bi nas bez sumnje sačekala u lažnom Argu, naučno-fantastičnoj treš akciji u kojoj Zemljani moraju da se oslobode zlih vanzemaljaca. Njegov Argo je logički, scenaristički, rediteljski, glumački cirkus čija je poenta 'ako se ovakve zajebancije dešavaju u svetu i vi mislite da hrabra i plemenita Amerika uz pomoć hrabrih i plemenitih Kanađana i hrabre i plemenite Iranke zaista koristi Holivud za svoje sopstvene ciljeve na ovaj način onda ja ne mogu da snimim gluplji film o tome od ovoga, jer ON NE BI ODGOVARAO ISTINI'. Dakle, ako prihvatite Affleckovo treće rediteljsko dete kao nešto što namerno ima Daunov sindrom biće vam lakše da se oko njega više potrudite i pružite mu neophodnu ljubav. Ako, pak, u vašem srcu nema ljubavi i kroz-endžiove-prosleđenih-CIA para, Argo će vas zbunjivati i zbunjivati i zbunjivati. Affleck, pre svega za američku publiku, uvodnu pred-priču priprema kao mešavinu strip kaiševa/storiborda i stvarnih, arhivskih snimaka da bi nam ispričao otkud zli iranski šah u Americi i zašto zli Iranci traže da im se on odatle vrati. Iako je uloga Amerike u razvoju ovog proleća eksplicirana do nivoa 'mi smo zajebali stvar', to se do kraja filma više ne pominje i nije bitno. Lakoća sa kojom goloruki iranski narod upada u američku ambasadu govori zašto su danas Srbi koji žive u zgradama oko američke ambasade u Kneza Miloša jednom nogom u Americi. Iako su Iranci zarobili 44 taoca, Ameri idu u oslobađanje samo onih šest koji se kriju kod kanadskog ambasadora. Affleck se nije potrudio da (barem meni) pojasni zašto su baš oni ključni (s obzirom da se radi o običnim službenicima i njihovim suprugama koje isto takođe rade u ambasadi!), gde je američki ambasador, kao ni kako izgledaju napori američke administracije da oslobodi ostale taoce. Zbog te neizbalansiranosti vi se, možda, pitate sve isto što i ja. Da bi se goloruki iranski narod ubedio da kanadska produkcija zaista želi da snima film na njihovom terenu u uslovima 'skoro rata sa Amerikom', potrebno je sledeće (jel pišete?): briljantna ideja CIA agenta, jedan debeli producent njegov prijatelj, jedan holivudski producent veteran u penziji, jedan poster i oglas u magazinu Variety, nekoliko kartonskih tabli sa storibordom, jedan telefon na ime lažne produkcijske kuće i, najvažnije od svega- jedan plaćeni scenario! Ako sve to skupite za par dana, a Affleck pokazuje da nema lakše stvari od toga, krenite put Irana! Kad tamo dođete, recimo, jedna od najlogičnijih stvar biće da 'za vreme za koje glumite da obilazite teren' odaberete baš najprometniju lokaciju da iranskim kulturnim poslenicima dokažete čime se vi bavite. O smešnoći egzekucije te scene nemam reči. Da se odnekuda pojavio Daredevil i spasio ih od raspaljene iranske rulje (koja ne voli da bude slikana) stvari ne bi bile ništa manje realne. Ovom sprdanju/nadovezivanju na Bondovski stil obilato doprinose i 'last second' rešenja poput stizanja rezervacija za karte u poslednjem trenutku, nepotrebnom trkanju iranske vojske sa avionom Swiss Aira koji poleće i odvozi Amere u zemlju slobode (Švajcarsku). Eh, da se samo neko setio da javi kontroli leta da obustavi let... Affleck je ovakve logičke nebuloze obilato ispratio vizuelnim preforsiravanjem osamdesetih, koje se pre svega ogleda u maski i kostimu, pa posmatrajući većinu brkatih muških likova samo čekate da poskidaju odeću i da među njima krene karačina. A s obzirom na količinu pažnje koju je posvetio junacima (samo Affleckov agent dobija neko parčence klišeizirane biografije) mislim da vam likovi u pornićima deluju dramski produbljenije. Affleck je očigledno sve nade položio u metaforičnost i nebuloznost istinitog događaja tj akcije tokom koje je neko žive ljude spasio lažnim filmom. Pa nije li Holivud zbog toga stvoren i ovaj naš posao i moji desetomilionski honorari, pita se Affleck. A filma, niotkuda. Jedna šetnja kroz bazar, par tabli storiborda i poster na zidu. Sve ostalo je serija nekih prebolno viđenih situacija koje već Assayasov Carlos jede sa cerealijama. O ozbiljnijim filmovima koji se bave sličnim špijunsko-terorističkim aktivnostima da i ne govorim (Munchen, Der Baader Meinhoff Komplex). U Argu nema ničeg autentičnog. Ni trunčice. Osim ako ne računate Affleckov vazda tupavi izraz lica. U to da u jeku krize američko-iranskih odnosa Affleck/Holivud/CIA odlučuje da se bavi baš ovim svjetlim momentom iz svoje centralnointeligencijske prošlosti ne umem da se udubljujem. Pre svega, jer mi nije jasno da li je Affleckov predlog osvajanje infidela ne-ratnim sredstvima (kao što to snimci KFC restorana u Teheranu pokazuju) ili je njegov film neka vrsta podrške Zero Dark Thirty odnosno strategiji 'kreativnijeg' razmišljanja unutar Agencije. Kako god, verovatno je najtužnija stvar što Leslie Nielsen nije poživeo da se nađe na čelnom mestu u komandnoj hijerarhiji ove tajne misije.",0,0
"Svojim smelim grafičkim rešenjima, film Snežana i lovac od početka pokušava da stvori osećaj magične srednjevekovne sage, no sve to daleko više podseća na „edgy“ koka kola reklamu no na navodni srednjevekovni duh filma mača i magije. Ako određena vizuelna rešenja i deluju nešto ubedljivije, poput sekvenci u mračnoj šumi u kojoj se nađe mlada Snežana, dijalozi poput „to se šuma poigrava tvojim slabostima“, uvode dozu jalove banalnosti. Atmosfera filma i duh mračnog i misterioznog veka tame deluju jedino kao šminka koja ni ne pokušava da se izda za pravu stvar, već misli da jeste prava stvar. Dve stvari deluju kao krucijalne za sveopšti utisak ispraznosti i neuverljivosti celog poduhvata. Prvo, u filmu se slabo šta dešava. Zaplet se sastoji u pokušaju da se poznata priča bajke donekle proširi u nešto što bi bilo srednjevekovni akciono-avanturistički blockbuster. Međutim, ta osnova koja bi omogućila spektakl skoro pa epskih dimenzija, ne nudi ništa drugo do presipanje iz šupljeg u prazno. Zahvaljujući glumici Kristen Stewart, Snežana pozajmljuje lik umorstveno neodlučne Belle iz serijala Sumrak, pa tako i ovde oko junakinje obitavaju dvojica potencijalnih udvarača. Jedan je drvoseča pod imenom Lovac, regularni lik uzdržanog i neradog učesnika u celoj akciji, dok je drugi mladi vojvoda rešen da pomogne svojoj ljubavi iz detinjstva. Oni zajedno učestvuju u bekstvu pred poterom brata zle kraljice. Međutim to bežanje i ne deluje preterano smisleno - u prvom međusobnom sukobu, dovoljno odlaganom kako bi se uveli novi lokaliteti i brojni epizodni likovi, glavni junaci olako savladaju zle momke. To lutanje tokom potere kroz raznovrsna mračna prostranstva opustošene zemlje takođe slabo donosi ikakav razvoj likova ili specifične situacije koje poseduju bilo kakvu iskru, živahnost i zanimljivost. No zato ono donosi brojne kompjuterske prikaze mračnih šuma, zlosutnih vrana ili sigurnih utočista razdraganog životinjskog sveta i ustreptalih malih vila. Par usputnih tuča i okršaja nije ni vredno pominjati, a finalni sukobi vojske donose samo par kvazi epskih totala, par krupnjaka glavnih junaka napetih faca i sa vetrom u kosi, što je valjda sve što je potrebno za simulaciju atmosfere mitske srednjevekovne sage. Druga stvar bili bi krajnje bledunjavi junaci i očajan kasting. Dvojica glavnih protagonista, manekenski su lepotančići koji su pustili brade kako bi delovali grublje i opakije, no ipak ni u kom slučaju ne pripadaju okrutnom i surovom svetu koji film pokušava da stvori. S druge strane, glavna junakinja teži da odgovori na trend stvaranja novih mladih heroina viteškog kova. Posle Alise iz ženske varijante Gospodara prstenova u slučaju Alise u zemlji čuda iz 2010, Katniss je u Igrama gladi donekle ponudila otelotvorenje principa rešenosti, ćutljivosti, izdržljivosti i borbenosti, odlika mitskog heroja američkog narativa, koji snagom svoje individualnosti oblikuje svet oko sebe. Za razliku od glumice Jennifer Lawrence koja igra pomenutu junakinju, Kristen Stewart je svoju filmsku personu izgradila na ulogama krhkih no dečački prkosnih devojaka sa margine američke suburbije. Stoga, na prvu pomisao, uloga lepotice kraljevske krvi teško da joj pristaje. Uz to, kako film odmiče, njen lik ubrzo upada u kalup „ona je ta koja će prema proročanstvu spasiti kraljevstvo“, te musava Kristin samo dodatno doprinosi neuverljivosti i banalnosti cele situacije. No na kraju, kada njen šaputavi govor sebi u bradu inspiriše vojnike da je slepo prate u bitku, sve dobija odlike neumesnog i besmislenog. Lik zle kraljice u izvođenju Charlize Theron, jedini, sporadično uspeva da deluje efektno. Svedena i smirena izvedba glumice na momente upečatljivo iznosi osećaj ranjivosti i zlobe istovremeno, što njen lik čini smislenim i izuzetno opakim. Međutim postavka scena češće od nje zahteva preteranu dramatiku i dreku, te i ona, kao i ostatak film, olako završava u neumerenoj jalovosti.",0,0
"Prvi dokumentarac o filmu Treći čovek analizira istorijske fenomene koji su prethodili i sledili snimanju ovog filma, a koji se uzajamno prožimaju sa sadržinom jedne od najosetljivijih priča moderne istorije pokretnih slika. David O. Selznick, Alexander Korda, Orson Wels, Carol Reed i, naravno, Graham Green, ukršteni su u ovu mrežu podataka koja govori o tranziciji poraženog grada, razapetog između nacističkog kompleksa, austrougarske prošlosti, sovjetske diktature, crnog tržišta i savezničke policije (zvuči poznato?). Najzanimljiviji aspekt filma je opis dramaturškog sukoba između dve autorske frakcije: jedne koja je htela da glavni junak bude heroj i ljubavni hepiend, i druge koja je definisala kraj kakav danas poznajemo u kojem glavni junak ostaje sam, razočaran i sa grižom savesti. Prvoj frakciji su pripadali Korda (producent evropske strane) i Green (pisac knjige i scenarista), drugoj Reed (reditelj) i Selznik (producent Holivudske strane). Treći čovek je prekretnica u tretiranju glavnog junaka u komercijalnom filmu. Dati negativcu magnetizam i harizmu veću od one koju ima pozitivac značilo je pružiti kolektivnoj svesti olakšicu u spoznaji da vreme u kojem je sve bilo dozvoljeno - prolazi. Tranziciono vreme je prolazilo, a pošto su prekršioci oslobodilačke etike bili kažnjavani, potrebno je bilo dati im određenu vrstu oprosta. Holivud je tada odlučio: pružimo našim profiterima mit, kada ne možemo da im pružimo pravnu zaštitu. Tako su profiteri izgubili slobodu, ali su dobili mitski oreol, odnosno film. Treći čovek saučesnik je istorijskih promena, celuloidna raskrsnica koja tamnijoj strani pobedničke sile pruža identifikacioni sjaj. Ova inverzija, koja pozitivca čini čistim, ali niskomimetičnim i jadnim karakterom, bila je zapravo izgovor saveznika sa čistku koju su vršili među sobom, u kojoj su lošiji među njima morali da se približe poraženoj strani. Senke trećeg čoveka izvrstan su istraživački rad na temu raskidanja tragova prošlosti, uputstvo za suptilno otkazivanje usluga jednokratnim plaćenicima. Za nas nikad aktuelniji, ovaj film govori da su profiteri i dalje među nama, i dok ih se ne rešimo nećemo moći da se nazovemo pobednicima, na koji god rat da mislimo. Poslednji film Zorana Tadića Treća žena iz 1997. rimejk je Trećeg čoveka, koji se dešava u Zagrebu posle rata i raspada Jugoslavije. Film je dočekan na nož, a Zoran Tadić je umro deset godina kasnije. Kopiju ovog filma je u Hrvatskoj teško naći, u Srbiji nemoguće. Razlog što ovaj film nije profitirao jeste što su na Balkanu profiteri pobedili i vojsku i policiju i političare. Otud niko, sem njih, ovde i ne može da profitira. Otud na Balkanu ne znaju za Treću ženu; zato što je naš treći čovek živ, zdrav i na vlasti, a u grobu Harryja Limea (Orson Wels), leži Holly Martins (Joseph Cotton). Samo što, za razliku od Martinsa, Lime nema nikakvu grižu savesti. Ali zato oseća strah, ima probleme sa varenjem, privlači mačke i spominje neki sat sa kukavicom.",1,1
"Evo filma koji mi je delovao jako zanimljivo na kanalu sa trejlerima kada su naša očekivanja bila izuzetno velika, a umovi izuzetno mali. Enivej, na greškama se uči, a posle pogledanog filma „Middle Men“ lakše ćemo pamtiti naučeno. Dakle još jedna komedi – drama pomešana sa malo trilera. Postignuto: ništa od ova tri. Na pragu smo zanimljive priče. Ovaj film nas vodi u sam začetak porno industrije na internetu, ili kako je ljudi sada zovu, porno industrije. Ne vidim ko još ne bi voleo da vidi film o tome. Džek Heris, jedan od prvih ljudi koji je spoznao tajnu kako sigurno, bezbedno i anonimno naplatiti pretplatništvo određenim internet sajtovima, vrlo brzo biva uvučen u krvavi obračun između ruske mafije, pohlepnih holivudskih advokata, i FBI-a. Na kraju filma on uspeva da se obračuna sa svakom od navedenih grupa. A šta se između dešava? Nije toliko bitno. Snimiti film, posebno istinit film o začecima porno industrije je super. Međutim, scenaristi ovog dela su zaboravili da njima, za razliku od pornjave, treba priča. Luk Vilson, nosilac glavne uloge, ne samo da nije dobar za ovaj posao, nego ni za jedan trenutak nismo bili uvereni u bilo šta što je želeo da nam saopšti. Radnji ne manja dinamike, već blage smislenosti i povezanosti. I da… da li ste pogodili ko glumi ruskog mafijaškog bosa? Znate? KO? Stvarno? Da li je to vaš konačan odgovor? E nije… glumi ga Rade Šerbedžija. Pfff… nikad ne biste pogodili.",0,0
"Film koji bi puno toga da kaže i film koji puno toga ponavlja Atmen (Disanje) je rediteljski debi glumca Karla Markovicsa koji vam je možda najbolje, ako uopšte, poznat iz filmova Unknown i The Counterfeiters. U pitanju je priča o osamnaestogodišnjem Romanu koji je štićenik zatvora za maloletne delikvente zbog ubistva koje je počinio sa četrnaest godina. Kada je cipelom ubio svog vršnjaka. Film počinje Romanovim povratkom sa još jednog posla na kome se nije snašao. A nastavlja se njegovim pronalaskom novog posla- upakivanjem, prepakivanjem i razvozom umrlih, od mesta gde su umrli do mrtvačnice, od mrtvačnice do groblja... Priroda ovog posla, kao i ljudi sa kojima radi, učiniće da Roman prevaziđe neke dileme i muke oko svog porekla, kao i planova za budućnost, i da iz svega izađe na bolji put. Jasno vam je da je ovo festivalska bombonica u dovoljno socijalnom pakovanju i sa egzistencijalističkim filom. (Šta napisah upravo?!) Markovicsov film je udžbenički primer kako se pravi festivalski indi film. Socijalna tematika prisutna je kroz glavnog junaka, činjenicu da je siroče koje je majka ostavila i koje je skrenulo s glavnog puta. Seting dečijeg zatvora je idealan za sve vrste metaforičnih kontek(a)sta (nema nevinih?). Njegova duhovna egzistencija načeta je osećajem ostavljenosti (damaged goods), a glave joj lagano dolazi osećaj krivice zbog počinjenog ubistva. Da jačinu materijala sa sedmice pomeri na jedanaesticu umetnut je Romanov novi posao- smrt, ali kao deo života. U takvom spletu teško je disati. I time se ovaj film bavi. I to se Markovics ubi da nam stavi do znanja- od činjenice da je Roman plivač koji ima problema da nađe dah (ima li banalnije metafore za življenje?), preko činjenice da gleda dokumentarce o ribama (koje dišu pod vodom), da mu nadređeni po prvom ulasku u mrtvačnicu preporuči da diše na usta, do toga da kad napravi prestupčić (popije pivo, što je zabranjeno), mora da duva (i diše duboko) u aparat za merenje alkohola. U dobrim filmovima, pa čak i nekim filmovima braće Dardenne (koje bih ovde koristio kao zgodan i nedostignut uzor), sve te 'metaforične' stvari su prisutne, ali nisu nametljive, nisu ovoliko nametljive, zapravo nije skoro ceo film sačinjen od njih. Atmen gubi dah pod teretom sopstvene konstrukcije, bez mnogo prilike da nas upusti u život svog junaka. Atmen nikako da prodiše. (Sad i ja davim ovo poređenje dok ne izgubi dah) Od lepih momenata preporučio bih Romanovo prvo (drugo, zapravo) iskustvo sa lešom. Skidanjem, pranjem i oblačenjem istog. I osećajem da se u njegovo ime opraštate od stvari i ljudi koje su činile njegov život. Zajebano. A onda sutradan Žozefina predloži da gledamo Ozuov Tokyo Story.",0,1
"Čoveče, kada sam u glavi sklapao slike iz trejlera ovog filma, kapirajući da može da mi promeni puno stvari u životu nisam ni sumnjao da kada ga odgledam stvarno hoće. Posle odjavne špice ovog remek-dela ostalo mi je samo šuplje bubnanje u glavi… zatišije pred navalu misli koje ne popuštaju ni sada u ovom trenutku dok pišem ovaj post… Dečak sreće devojku, devojka sreće mog omiljenog glumca, fakin maestralnog Džozef Gordon Levita (The Brick, moj omiljeni film). Sve ostalo je isto i sasvim drugačije. Ovo nije romantičan film, ovo je anti-romantičan film. Malo sada razmišljam… koliko treba da je film dobar da mi objasni sve stvari koje su me zbunjivale u vezama, a posebno u raskidima. Ili sam ja emocionalno retardirana osoba ili je ovo stvarno savršeno skrojen muvi. Nestandardna forma, savršen saundtrek (o bože, čak su mi se i patetični Smitsi svideli u ovom filmu), lepa moja nada Zoi Dušnel, razbijanje iluzija publici, neka klinka koja epizodnu ulogu iznosti brilijantno, na koju god stranu da se okrenem ne mogu da se otmem činjenici da ovo verovatno JESTE najbolji film koji sam odgledao posle „Dark Najta“. I konačno da je neko od reditelja skapirao kako stvarno treba portretisati muškarce u vezi: kao nesigurne, lomne, patetične pizde. I to je to. Čista devetka.",1,1
"Prvi Insidious, koji je bio neka vrsta 'igranog' Paranormal Activity i odradio par solidnih strašenja vraća nam se kao horor-triler u kome jedna linija razrešava slučaj novog(-starog?) progonitelja Lambertovih, dok druga linija priče postoji samo da troši vreme, glumi ludilo i reprizira trenutke koji više nisu strašni. Najinteresantniji momenat, egzorcizam koji treba da se desi s one strane života odrađen je u duhu horor filmova šezdesetih (sve sa bakicom-isterivačicom), ali bez prave svesti o tome, pa je sve nekako delalo traljavo. Rose Byrne, baš kao ni mi, apsolutno nema pojma šta radi u ovom filmu, a čini mi se da ni Wan nije razmišljao dalje od toga da Chapter II treba da bude išta više od dobrodošlog čeka na par miliona koji će se realizovati šta god se u ovom filmu dešavalo. Nažalost, ima izgleda da nas čeka i treći deo.",0,0
"Seks, laži i kineski pokret otpora Konačno sam pogledao pretposlednji, „kontroverzni“ film Anga Lee-ja o špijunskim aktivnostima mladih Kineza za vreme japanske okupacije tokom Drugog svetskog rata. I, nažalost, stavio sam jednu recku na „contra“ stranu kada je Ang Lee u pitanju. Lust, Caution je verovatno trebalo da bude veliki, domovinski ep kojim se Ang odzamera svojoj matici zbog ranijih grešnih radova (homoseksualna tematika među mladim Kinezima i Hulk) i pokušava da napravi jedan podobni, patriotski film koji ga u isto vreme neće sasvim udaljiti od evropske festivalske publike koja je najzaslužnija zato što je stigao do Holivuda (ako je to neko merilo uspeha). Međutim, film je opasno omanuo u pokušaju zadovoljavanja i jedne i druge strane, a prilično je izdao i kvalitete na koje nas je Lee navikao. Krenimo od „kontroverze“. U ovom filmu ima eksplicitnog, skoro-pornografskog seksa koliko u prvih deset minuta bilo kog filma Catherine Breillat. Toliko o kontroverzi i neispunjenim apetitima evropskih perverznjaka. Domoljubni deo je skoro imbecilan. Grupa kineskih studenata ponesena oslobodilačkom komunističkom retorikom odlučuje da ode, patriotizma radi (baš kao i Lee ovaj film), u Hong Kong i svoj talenat iskoristi za infiltriranje u društvo jednog kineskog izdajnika kome bi Pokret rado došao glave. Ništa lakše, pomislili biste vi, ništa lakše, pokazao nam je Lee. Čim smo prenebregli neverovatnoću da se nešto tako moglo toliko lako, stigli smo za sto za kojim infiltrirana Vong Ča Či sedi sa ženom Mr. Jia, koga treba da smaknu. Međutim, prvi pokušaj neslavno propada. Verovatno da bi se drugim učinio realističnijim. Tri godine kasnije, Vong Ča Či nastavlja svoju aferu sa Jijem, ovaj put vrlo strasno, vrlo seksualno, skoro na granici sado-mazohizma. Repriziraju se scene njihovih druženja, produžuju se scene nemih pogleda, ima malo nepodnošljive kineske opere, a na kraju, baš kao što smo i očekivali, shvatamo da Vang Ča Či nije dorasla zadatku koji joj je poveren, a Ji ostaje bezdušna, „teško-ranjena“ životinja kakva je bio tokom celog filma. Iako u par navrata pred nas izlaze „ratni“ Hong Kong i Šangaj, Lee je prilično oprezno izlazio u totale, naročito one koji bi nam oduzimali dah (što ambicije ovog filma traže) i uglavnom se zadovoljavao parčićima ulica zatrpanim slikovitim statistima. Ne znam da li je ovaj film sniman nekim super HD-om, ali deluje kao da jeste. I umesto da u srednjim i krupnim planovima zrači poetičnošću kakvu je Lee mogao da prepiše od Kar Wai-a, on se zadovoljio kristalno čistim, televizijskim (da ne preteram- skoro zdravkošotrastim) ugođajem koji je još više pamfletizovao erotnjikavu dramu kojoj prisustvujemo. A film je i prilično tanak sa lucidnim dramskim detaljima koji su bili Lee-jev autorski pečat u razvijanju drame. Odnosi manjkaju autentičnošću kao da su scenaristi bili u panici kako da naprave dramu koja treba da funkcioniše na svim tržištima. Kasting glavnih aktera, Vei Tang kao Vang Ča Či i Toni Leung Čiu Vai kao Ji je najbolji momenat filma. Ona kao studentkinja koja je pomešala prvi patriotski zadatak i prvu ljubav i on, koji je u njoj video priliku da proživi onih par minuta ljudskosti koji mu ostaju nakon mučenja kineskih zatvorenika. Samo zahvaljujući njima dvoma, što potvrđuje Lee-ja kao reditelja koji ume sa glumcima, Lust, Caution će vam možda biti vredan gledanja ili po nečemu ostati u sećanju.",0,0
"Film Marina Abramović: Umetnik je prisutan prati višemesečnu pripremu i trajanje same velike retrospektivne izložbe Marine Abramović u njujorškoj MOMA-i prošlog proleća. Uz samu izložbu koja je obuhvatala njene prethodne performanse, Marina je odlučila da izvede još jedan – tokom trajanja cele izložbe od otprilike tri meseca, umetnica je, ya stolom, svakodnevno bila na raspologanju publici koja se smenjivala na stolici nasuprot nje. Sama retrospektiva značajna je iz nekoliko razloga. Prema samom svedočenju Marine, performans je ovom izložbom ustoličen kao priznata umetnička forma, napokon institucionalno prepoznat od strane muzeja. Istovremeno, na delu je ustoličenje Marine Abramović kao jedne od najvećih umetnica našeg vremena. Ona tokom filma ostavlja utisak harizmatične, energične i jake žene, pravog umetničkog genija neukrotive snage. Ona je prešla višedecenijski mukotrpni put od radikalne umetnice koja je sa svojim partnerom umetnikom Ulajom živela u kombiju, na rubu egzinstecnije, obišavši i izvodeći svoja dela kroz čitavu Evropu, sve do momenta kada posle mučnog i medijski propraćenog raskida, prihvata komercijalniju stranu svog dela izvodeći brojne performanse kao skupocene pozorišne postavke. U jednom trenutku, u vidu komične opservacije, ona primećuje da je u redu biti alternativan sa 18 i 19 godina, tokom dvadesetih, pa čak i tridesetih, ali kada ste alternativni i tokom četrdesetih i pedestih, želja za priznanjem i ulazom u glavnotokovska kretanja postaje vrlo opipljiva. Ovaj film prikazuje i istovremeno predstavlja upravo ostvarenje te želje. Izložba je u filmu predstavljena kao ultimativno dešavanje na njujorškoj umetničkoj sceni. Počev sa najavama, brojne značajne ličnosti scene ističu zanačaj i opasnosti koje leže pred njenim novim performansom (umetnik je prisutan), stvarajući atmosferu velikog umentičkog dela koje treba da se dogoditi. Potom pratimo proces nastanka samog dela i postavke, i veliku medijsku pažnju koju ona privlači. Pored izjava stručnjaka film obiluje prikazima reakcija publike. Ozbiljna zamišljena lica koja upućuju na potpunu obuzetost i oduševljenje koju proizvode njena dela, uz dramatičnu muziku, stvaraju osećaj uzvišenosti i podupiru utisak jedinstvene snage njenih dela. Hajp koji je nastao na vrhunskom je nivou, i, kako film odmiče, izgledi da će Marina uistinu uspeti da ostvari svoj cilj, odnosno da će uspeti da dovede mukotrpni performans do kraja. Na kraju, svedočimo ostvarenju fascinatnog umentičkog dela, dela koje obuzima i fascinira bezbrojne posetioce, i koje je priznato od strane celokupnog umetničkog establišmenta. Remek delo je nastalo, a Marina Abramović je potvrdila da je jedna od najvećih umetničkih zvezda današnjice. Klimaktičan kraj, značaj poduhvata, i gromoglasne ovacije koje su nastale posle premijerne projekcije na Berlinskom festivalu, upućuju i potvrđuju ono na čemu je film svojevrsno poradio, statusu koji je Marina Abramović dostigla.",1,1
"Nije nemoguće okupiti najslavniju glumačku ekipu i snimiti simpatičan film o ljubavi u svim njenim oblicima. Richard Curtis je to uspeo sa Love, Actually, a sijaset priznatih internacionalnih reditelja postigli su nešto slično u dvojcu Paris, je t'aime i New York, I Love You. Međutim, jačina tih filmova, odnosno sposobnost da ispričaju interesantne priče i generišu kredibilne likove uprkos ograničenom vremenu, ovde je odsutna. Najveći adut ovog filma - glumačka ekipa - postaje njegova najočiglednija mana. Sa toliko mnogo glumaca koji se bore za nekoliko ekstra minuta ispred kamere, ovo više liči na paradu poznatih faca nego na film. Valentine's Day je u suštini kolekcija vinjeta koje se odvijaju na istom mestu (Los Anđeles) istog dana (14. februar). Neki od likova se međusobno poznaju ili su povezani na neki način. Putanje im se često ukrštaju, ali niko ovo neće pomešati za Roberta Altmana (ili, možda, Paula Haggisa). Reditelj je Garry Marshall, čiji je svetlucavi rezime krunisan jednom od najpoznatijih romantičnih komedija svih vremena, Pretty Woman, ali kome takođe idu zasluge i za Raising Helen i Georgia Rule. Marshall voli romantiku, što je u redu dok god postoji emotivna komponenta. U ovom slučaju imamo previše likova što za posledicu povlači totalnu nemogućnost da se povežemo sa bilo kim na velikom platnu. A ovo, opet, povlači za sobom jezivi osećaj dosade. U 'glavnoj priči' filma nalazi se Ashton Kutcher kao Reed Bennett, prodavac cveća. Reed se nalazi između dve vatre, odnosno žene: svoje devojke Morley (Jessica Alba) koja ima fobiju od obaveza, i najbolje prijateljice Julije (Jennifer Garner). Julia je odavno zakopala svoja romantična osećanja prema Reedu i nalazi se u vezi sa doktorom Harrisonom Copelandom (Patrick Dempsey). U međuvremenu, sportski novinar Kelvin Moore (Jamie Foxx) radi na priči o modernoj ljubavi. On se zaljubljuje u Karu Monahan (Jessica Biel), agenticom popularnog kvoterbeka (Eric Dane). Ima tu i drugih priča: Anne Hathaway glumi hotlajn operaterku čiji 'noćni posao' počinje da smeta njenoj manje pohotnoj karijeri i vezi sa likom kog tumači Topher Grace; dva stranca (Bradley Cooper i Julia Roberts) se upoznaju za vreme 14-časovnog leta; stariji par (Shirley McLaine i Hector Elizondo) otkrivaju da njihov brak od 50 i kusur godina nije tako savršen kao što izgleda; dva tinejdžerska para (Taylor Lautner & Taylor Swift; Carter Jenkins & Emma Roberts) kontempliraju o prednostima i manama seksa pre mature; a tu je i klinac (Bryce Robinson) koji pokušava da izađe na kraj sa svojom prvom simpatijom. Glavni problemi filma povezani su sa scenariom. Većina priča nije samo nemarno odrađena, već je i izveštačena. Ima tu i par izuzetaka. Ideja o strancima u avionu obećava, kao i veza između finog momka i 'hotlajnerke', iako je ovo potonje više odrađeno po standardnoj formuli. Centralna romansa filma - kvadrat sa Reedom, Morley, Julijom i Harrisonom - toliko je neinspirativna da film propada u crnu rupu svaki put kada se Marshall vrati ovim likovima, što je previše često. Nije zahvalno žaliti se previše na glumu, jer niko od njih nema dovoljno vremena da ostavi utisak, bilo pozitivan, bilo negativan. Mogući izuzetak je Ashton Kutcher, koji nekako uspeva da izgradi kredibilan lik. Njegove scene sa Jennifer Garner mnogo su stabilnije od onih koje deli sa Albom, verovatno zato što je Garnerova bolja glumica od Albe, čija je prednost uvek bila njen izgled. Jamie Foxx, Jessica Biel, Anne Hathaway i Topher Grace vidimo u blic scenama, ali zato su dvoje Taylora (Swift i Lautner) neverovatno loši. Swiftova je smešna čak i u ulozi plavuše bez mozga. Lautner bar pokazuje da je dobar u ismevanju svog izgleda. Od poznatijih glumaca tu su još i George Lopez, Queen Latifah i Kathy Bates, ali oni skoro da nemaju nikakvu ulogu, pa ih je lako zaboraviti. Valentine's Day će nesumnjivo privući veliku publiku. Ovo je jedina romantična komedija koja je imala svoju premijeru za vikend 'Dan zaljubljenih', a rejting PG-13 čini je prijateljski nastrojenom ka tinejdžerima, dok pregršt poznatih imena u glumačkoj ekipi deluje kao magnet. Film je očigledno svestan ovih stvari i zbog toga se više čini kao promišljeni proizvod nego promišljeni dugometražni film. Ovo je kao prošlogodišnje ostvarenje He's Just Not That Into You, samo sa još više problema i bez pozitivnih osobina. Ako želite da pogledate kako se gomila ljudi zaljubljuje, iznajmite Love, Actually. Za razliku od Valentine's Day, on ne samo da govori o srcima, već ga i ima.",0,0
"Ideja o luksuznom brodu koji krstari Dunavom, od Beča do Beograda, i na kom očajnici iz istočne Evrope zabavljaju barabe iz zapadne Evrope prevashodno je alegorijska slika bolesne simbioze između Istoka i Zapada. Prvi ima dušu koju je spreman da proda, a drugi ima robu i novac kojim je spreman da kupi dušu koju nema. Svođenjem bilansa, ovakva slika možda i nije daleko od istinite, ali je problem što je Darko Bajić u svom filmu Na lepom plavom Dunavu uglavnom tek podrazumeva i tretira kao puki predložak za niz ilustrativnih scena koje iznova potcrtavaju ovu uopštenu sliku. Junaci su svedeni na predstavnike različitih zemalja, pa se i dijalozi i odnosi između likova svode na međunacionalne ćuške i pošalice. Kako je scenario nastao prema pozorišnom komadu Nebojše Romčevića, jednako ironičnog naslova Brod ljubavi, ovakva olimpijada likova očigledno predstavlja njihovo svesno svođenje na nacionalne tipove. Problem je što takav brehtovski ples kostura Bajić pokušava da proturi kao niz slika tobož realističke grupe ljudi koji dele jedno potpalublje. S druge strane, brod se ne tretira kao realan prostor već kao pozorje: nikakav talas, bura, ptica ili kakav ploveći objekat ne sretne Krimhildu, koja se zadovoljava svojom alegorijskom suštinom „ploveće Vavilonske kule“; prostor u brodu je grubo prepolovljen na palubu i potpalublje na kojima se odvijaju pozorišne scene, dok se za masu scena apsolutno ne zna gde se tačno dešavaju na brodu, niti kakav je i koliki odista prostor Krimhilde. Bajiću je dovoljno da je brod metafora Evrope i da se konstatuje podela na potpalublje i palubu. Uzimajući brod kao prostor zbivanja, Bajić podrazumeva da je jednom za svagda rešio prostor zbivanja. I konje ubijaju zar ne takođe se ceo odvija u plesnoj dvorani, ali je taj prostor, kada nas u njega uvede, jezivo realan, ispunjen isparenjima znoja igrača. Likovi su definisani kroz površne dosetke o nacijama: katolik iz Poljske se ceo film moli, Ruskinja plače dok peva ruske narodne pesme, Rumuna prozivaju za Čaušeskua, Srpkinja je konstantno u poziciji ponosne žrtve. Pa, onda, Istočni Evropljani imaju dušu i seks je za njih, čak i kad se plaća, ipak usko skopčan s ljubavlju. Zapadni kontinentalci su, pak, homoseksualci, sadisti, ljigavi pragmatici i licemeri, impotentne, iskompleksirane siledžije. Dok je pozorišni komad Brod ljubavi po kome je film nastao mogao da prođe sa ovakvim uopštavanjima, što mu se uračunavalo u stilizaciju, brehtovsku začudnost koja ciljano barata pamfletima, Bajić u filmu pretenduje na krajnje realistički jezik koji se zapliće s prekrupnim komadima i još više sa onim dopola samlevenim za potrebe filma. Na lepom plavom Dunavu se bavi razlikama koje su u svojoj osnovi toliko apstrahovane da rizik od njihovog sučeljavanja ni ne postoji.",0,0
"Pred nama je još jedna odlična satirična komedija od strane Britanaca, koji su se i ovaj put potrudili da sa malo budžeta i dosta spretnosti učine da se konstantno valjamo sat i po. „Four Lions“ je debitanski film Krisa Morisa, koji je pobravši sjajne kritike piskarala i publike sigurno obezbedio sebi budžet za sledeći film, a izborom teme i pristupom sigurno dobio par ozbiljnih telefonskih pretnji. Četvorica dobrih prijatelja, engleskih muslimana se odlučuju da slede sveti put džihada i da ozbiljnim posvećivanjem u skorašnjem periodu dignu nešto u vazduh. Dvojica njih lako apliciraju za trening kamp u Pakistanu, dok druga dvojica ostaju u Engleskoj sa ciljem da odaberu mete. Problem je što niko od njih nije preterano vičan terorizmu, a jedan od njih (upadljivo beo) ne govori ni arapski… Detaljno zadirući u kompleksne strukture verovanja i složenog pravilnika kojim se vode sledbenici džihada, Kris Moris, zajedno sa impresivnom ekipom od tri pomagača scenariste nam donosi smešan, ali zreo i direktan socijalni komentar, koji, na žalost pored glasnog smeha u publici ne uspeva da potpuno poentira ciljanu temu. Oslanjajući se na spontane izraze lica vešto izabranih glumaca i britko napisane dijaloge, ovaj film pleni dinamičnošću, uz potpunu nepredvidivost, što publici donosi dodatne urnebesne momente. Provokativan, kakav jeste film nam donosi i nedvosmisleno ismevanje zapadnog poimanja muslimanske religije i njenih islamističkih delovanja, koji će do samog kraja napraviti totalnu papazjaniju. Obavezno pogledati.",1,1
"Ne znam za vas, braćo i sestre, ali ja nisam naročito zainteresovan za šou programe koji nam se serviraju. Bez obzira da li je to neki rialiti šou prepun intelektualno osakaćenih učesnika pravljen za plitkoumne (Veliki Brat, Farma i slična vređanja inteligencije), bez obzira da li je to šou sa polupismenim i nevaspitanim voditeljima koji imaju veliku popularnost u poslednje vreme, bez obzira da li su to 'talenat' programi sa ljudima koji su došli da pokažu ono što znaju. Naravno, među ovim potonjim ima ljudi koji zaista znaju šta rade i njima svaka čast. Ali teško se nateram da slušam nekog ko peva nešto što je neko drugi već otpevao. E sada, zamislite sve to izmešano. Zamislite film koji je obogaćen 'finim momčićima i devojčicama' (ala VB učesnici), koji opet imaju neke talente koje treba da iskažu. Kao rezultat ćete dobiti smeće, tačnije ovaj film. U filmu postoje dve odlične stvari. Prva je kada svi ti talenti zajedno, spontano izvode neki svoj šou u kantini. Verujem da znate svi za seriju Vil i Grejs. Glumica koja tamo tumači lik Karen sa onim sitnim glasom, ovde glumi lik profesorke pevanja. Braćo i sestre, ona peva odlično, što mi je bilo iznenađenje zbog njenih glasovnih mogućnosti. Ostalim stvarima se ne bih bavio. Mnoooogo ovde ima glupe dece i mnooogo šablona koji vređaju inteligenciju. Ne zanimaju me klinci i njihov stav 'karijera pre mozga', ne zanimaju me njihovi roditelji i stavovi 'fakultet pre karijere' i 'nikako siromašan momak/devojka', ne zanimaju me šablon likovi 'imam bogatog taticu pa ću da muvam kandidatkinje obećavajući im angažman'... Kad smo već kod potonjeg, kako se niko ne zapita šta onda taj retard radi na akademiji ako ima već takve mogućnosti. Ako se kojim slučajem odlučite za ovo, kada god vidite da će neko da progovori, fast forwardujte na muziku i/ili igru, to zvuči i izgleda dobro. Ostalo je rezultat umno zaostalih velikobratovski, farmovskih scenarista koji će predstavljati napad na vaš zdrav razum.",0,0
"U filmu Jesen stiže, dunjo moja Sava Lađarski je mahom trpilac radnje. Fantomsku ruku sudbine koja ga onomad gurnu u propast Lađarski u Konjima vranim udarnički pokreće: raskida truli brak s Gramfildovom, te s ocem neprežaljene Marije na zajam kupuje salaš koji će, osposobi li presahli bunar, iznići u poljoprivredno dobro i obećanje novog života za njega i ćerkicu mu Dunju. Jesenji Banat, mračno i arhaično poprište Savine i Marijine neostvarive romanse, u Konjima vranim stidljivo poprima odlike društvene zajednice. Scenaristički tim Đorđe Milosavljević i Tonči Matulić pokušava da Savin slučaj ovog puta delimično opravda i kontekstualizuje u širu društvenu mapu posleratnog (I sv.r.) Banata. Što znači da determinisanost junaka čiji je tumač u Jeseni bila jedino čarobna kugla Milice Milše, u Konjima vranim prerasta u socijalnu determinisanost. Otuda dramski neuzbudljivo kontrastriranje dobrog malog čoveka i korumpirane sredine. Spram Savinog novosagrađenog gnezda, idealizovanog do bljutavosti, postavljen je svet zelenaša, prodanih duša i lokalnih kurioziteta. Promeni s banatskog gotika na socijalnu skasku ide na ruku promena glavnog glumca. Umesto bajronovski afektivnog Baneta Trifunovića, u ulozi Lađarskog našao se Milan Vasić. Budući da je reč o novom filmskom licu, još dodatno upućenom na statično isijavanje smirenosti, dobrodušja i normalnosti, Vasić ostavlja utisak naturščika. Treba mu poželeti bolje uloge od ove. Ako je Ljubiša Samardžić u Jesen stiže, dunjo moja manje obraćao pažnju na telo drame, makar ju je nadomestio silom nervnih završetaka, dok Konji vrani ne poseduju ni jedno ni drugo. Drama u vezi s kopanjem bunara kao potencijalni izvor napetosti (hoće li stići do vode, hoće li moći da vrate zajam) razvodnjena je u niz naturalističko-poetskih slika koje prosto ilustruju trud i rad vazda složnih junaka, s pauzama za zdrave obroke. Čudno je, ali tokom gledanja Konja vranih gotovo da se javlja žal za ničim opravdanim dertom jesenjeg Lađarskog. Zabavniji je kad je pijan nego kad se upinje da komunicira sa zakonima prirode i društva.",0,0
"Transformersi, film Majkla Beja. Tačka. Kritika bi mogla da bude završena i pre početka, pošto je ova informacija, nažalost, najbolji i sasvim dovoljni opis filma. Izvornik, tj. animirana serija koja je 80-ih nastala kao promo za liniju istoimenih igračaka, ne nudi previše materijala za udubljivanje. Ali, to Beju (i scenaristima) ipak nije alibi za dva i po sata infantilnog humora, skiciranih likova (kako ljudskih, tako i robotskih) i loše usnimljene akcije. Ako su Transformersi film pre koga treba ostaviti mozak na blagajni bioskopa - kao što većina pozitivnih (?!) kritika poručuje - onda je možda najbolje u paketu sa mozgom lišiti se i čula vida pošto bi ma koja izmaštana verzija Transformersa verovatno bila prijatnija od postojećeg filma. Džinovski roboti se bore u sred grada u sekvenci koja traje oko pola sata i koja je... dosadna! Majkl Bej je postigao nemoguće. Nije to pitanje fanovske nostalgije. Naprotiv, zrnce sentimentalnosti spram robota koji su vam obeležili detinjstvo može da deluje kao anestetik koji pomaže da se što bezbolnije istrpi kalambur nemaštovito režiranih i na posletku zamornih akcionih scena labavo povezanih u jedva suvislu celinu. Mada, scenario u moru banalnosti i potpunih nesuvislosti ipak nudi i nekoliko zabavnih dosetki: npr. “raspevani“ automobil u akciji provodadžisanja i Megatronov otvoreni prezir spram ljudi. Uz reditelja koji bi na pravi način osetio materijal, Transformersi bi bili bar solidna bioskopska zabava. Možda bi onda imali bar jednu pamtljivu akcionu scenu, ako ništa više. Međutim, Bej i ne pokušava da izazove osećaj začudnosti u susretu sa nečim novim, stranim, vanzemaljskim... I tu film u potpunosti pada. Stiven Spilberg, inače producent Transformersa, bio bi bolji izbor za reditelja (a tek Džejms Kameron...) pošto makar zna da dočara magični trenutak kontakta sa tuđinskim koje, makar bilo i potpuno dobronamerno – kao u Bliskim susretima treće vrste – ili otvoreno preteće – kao u Ratu svetova – izaziva jezu samim tim što je drugačije. Stvar rediteljske umešnosti, pre svega, bez čega ne vrede ni svi vrhunski efekti i raskošna produkcija. Posebna priča je što dobar deo filma izgleda kao promo za američku vojsku, a neko je nedavno skovao dobru frazu koja opisuje Bejovu fetišizaciju te vrste – military porn. Nije ni čudo što je Pentagon stavio Beju na raspolaganje šta god da mu je trebalo od vojnog hardvera. Znali su dobro da će on sve to uslikati kao reklamni spot (mada, na sličan način je snimljen i dobar deo ostatka filma: npr. kola i devojke...). Kulminacija ovakvog mačo pozerstva je u smehotresnoj sceni koja bi trebalo da bude ozbiljna - ali nije pošto Bej ne ume da režira (melo)dramu: videti (ne i pogledati!) Perl Harbur - kada našem glavnom junaku biva poručeno: You’re a soldier now! Džon Torturo koji kao da je odbegao iz Men in Black 3, Džon Vojt koji je odavno pustio vodu za svojom karijerom, infantilne šale o uriniranju i masturbaciji, kao i dvostruki podsetnik (za ADD generaciju nije na odmet) kako se Katar nalazi na Bliskom istoku. A izgledalo je da od bezličnog Ostrva ne može gore.",0,0
"Višegodišnji rad Alekse Gajića i njegove filmske ekipe na filmu Technotise - Edit i ja predstavlja pravi proleterski podvig, pošto je utabao put modernizaciji naše kinematografije, koja sad može mirno da spava. Šalu na stranu, hrabro je biti moderan u konzervativnom sistemu, ali to nužno donosi i kompromise. Gajić upada u najčešću zamku srpskog scenarija poznatu kao - prosečan glavni lik. Budući bez inteligencije i harizme, protagonistkinja Edit ne uspeva da opravda sebe ni kao glavni, ni kao naslovni lik. Izjednačavajući Edit, već na samom početku, sa njenim okruženjem unutar kog junakinja nemoćno pristaje na bezličnost svakodnevne komunikacije, Gajić (ne)svesno najavljuje da ne želi mnogo da reskira. On će reskirati, kao i sama Edit, ne kad mu to nalažu kreativni ili moralni principi, već samo kad bude morao! Zato se može reći da Aleksa Gajić mudro i oprezno ulazi u kinematografiju, ali ne i trijumfalno. Posledično svom liku, uz puno truda i dobre namere, ali bez ofanzivne želje za društvenom promenom, on snima tipičan srpski film! Ostaje pitanje - čemu onda animacija, čemu budućnost, zašto 3D i Manga rukopis..? Deluje da je po sredi licenciranje moderne estetike i tehnologije, sa motivom da i mi dobijemo nešto što liči na inostranstvo.Takav stav, umesto da animira budućnost u Srbiji, animira Srbiju u budućnosti, crtajući uputstvo svim gazdama - kako da održe istu društvenu hijerarhiju i pored tehnoloških promena koje neizbežno dolaze. Ali, kao SF film, film dvosmernog vremena, Edit i ja uspeva da bude iznad tog stava - dalekosežni ideal autora može se videti iznad trenutnog interesa većine njegovih kolega, unutar ili van njegovog tima. Nesklad između Gajićevih umetničkih nastojanja i radnih motiva sistema u kom ih ovaj autor (ne) ostvaruje, postaje bojno polje suprotnih ciljeva - patrijahalnog i emancipovanog, virtualnog i realnog, seljačkog i gradskog. Jednu od bitaka, na polju jezika je izgubio – preovlađujuće vulgarne replike navodno bi trebalo da situiraju film u gradski milje. Ovaj princip, čest u našem filmu - da psovke u kombinaciji sa intoksinacijom lažiraju doživljaj urbanog dizajna, podesan je za sve prosečne narkofile kao i za prosečne Balkance. Ne zato što oni čine većinu publike, već zato što čine većinu filmskih ekipa u Srbiji. Činjenica da je, na kraju, u ovoj neravnopravnoj borbi protiv domaćeg Golijata postignut remi, čini Aleksu Gajića stvarnim herojem, a njegovu junakinju lažnom žrtvom. A zajedno se greškom, nalaze u naslovu filma.",1,1
"Pedro Almodovar (Pedro Almodovar) je napravio smelo i potpuno unikatno delo vezano za tematiku koja se ne koristi olako i često. “The Skin I Live In” ima dosta aspekata koji nose taj zaštitni znak Almodovarovih filmova, a pored toga, ono što me je zaista iznenadilo, ima i dosta momenata koji prilično asociraju na Kronenbergove (David Cronenberg) filmove. Od samog starta mi ulazimo u svet dubokog studiranja, opsednutosti i kompleksnosti ljudske kože. Inače nisam neki fan ovog reditelja, ali Almodovar se definitivno ovde istakao, dajući nam toliko uvrnut i ekscentričan zaplet koji se retko sreće na filmu. Sama struktura pomoću koje je priča filma ispričama je maestralna. “The Skin I Live In” je još jedan primer kako odlično koncipirani nelinearni zaplet može da donese priči mnogo dubine i misterije. Film otpočinje tako što upoznajemo doktora Roberta Ledgarda koji marljivo radi na usavršavanju veštačke kože na njegovom jedinom pancijentu Veri. Mi u startu vidimo neortodoksan odnos koji ovo dvoje ljudi imaju, i uz pomoć flashback-ova koji često presecaju narativ, polako upoznajemo istoriju ovo dvoje ljudi iz sekvenci koju su ih dovela do stanja u kojem se trenutno nalaze. Almodovar je ovaj način relizacije perfektno postavio, držeći nas sve više vremena u prošlosti i puštajući je da iz više uglova polako sustigne sadašnjost. Naša već neka površna sumnja biva opravdana ka likovima dok nam reditelj malo po malo servira delove puzle koje ćemo na kraju sklopiti u jednu šokantnu i intenzivnu dramatičnu završnicu koja će nas definitivno do kraja naterati da vilicu skupljamo sa patosa. Kao što sam već na početku izneo, ovo je jedna izuzetno smela i intenzivna drama koja pored fenomenalnog narativa koji sam upravo izložio, poseduje još jedan melodramatični ton, koji osećaj bizarnosti i sumnju da su sekvence koje se odvijaju možda i surealne podiže na znatno veći nivo. Ovo je možda najšokantniji deo čitavog filma. Almodovar čini da sve u filmu deluje sasvim ležerno i normalno, iako prizori koje nam servira sasvim suprotno tome nalažu. Sa tehničke strane film je besprekoran. Od izvrsnih kadrova, preko opijajuće fotografije, pa sve do adekvatne muzičke pozadine, ” The Skin I Live In” zaista ima mnogo toga da ponudi u svim svojim segmentima. Ne bih smeo da zaboravim da pomenem i odličnu glumu. Antonio Banderas (Antonio Banderas) je perfektan u svakom momentu. Svaki njegov pokret i facijalna ekspresija su sasvim u skladu sa likom kojeg tumači. On je inteligentan, šarmantan, poremećen i zastrašujući, što se sve postepeno spoznaje tokom filma zbog odlično obavljenog posla od strane scenariste. Pored Antonia, pohvalio bih i Elenu Anaya (Elena Anaya), koja je prelepa, senzualna, misteriozna i naprosto opijajuća u očima publike. “The Skin I Live In” je izuzetno hrabar i nekonvecionalan umetnički film za kog smatram da baš i nije najbolje štivo za širu publiku, ali zato mogu da tvrdim da će svi ljubitelji alternativnog filma uživati u čaroliji ovog remek-dela.",1,1
"Ovo je jedan od najklasičnijih načina da zaradite keš na brzinu u filmskoj industriji, uzmete neki iole solidan film od pre trista godina, uzmete par mladih, zgodnih glumaca i glumica potpuno nepoznatih i željnih dokazivanja da ulepšaju doživljaj i napravite jedan rimejk. Jedini problem je kada uzmete film koji je i u originalu bio loš. And soon the darknes je film sa veoma šupljom i nerazrađenom pričom, prepun klišea i glupih dijaloga i događaja da prosto nisam mogao da se ne iznerviram u par trenutaka. A priča je stvarno za svaku pohvalu. Dve američke devojke, jedna plava, druga crnka, krenu u tur de Argentina na biciklama sa grupom biciklista i kao i sve neustrašive i divlje američke devojke reše da se odvoje od grupe i potraže svoju avanturu. Jedna je klasična…hmmm… hajde da ludujemo, hajde da se zabavljamo, opusti se malo…dok je druga klasičan majčinski tip koji stalno brine. Eh sad, nakon lude noći pijančenja i izazivanja lokalnih huligana, devojke ujutru zakasne na bas pa ostaju zaglavljene u Argentini još jedan dan, a nakon što se u jednom trenutku posvađaju i razdvoje, jednu od njih kidnapuju, a druga ostatak filma pokušava da je nađe. Meni stvarno nije jasno kako ljudi uspeju bilo šta da zarade na ovakvim filmovima. Ko je voljan da da pare, sate svog života i donekle i živce gledajući kako dve ne previše pametne devojke i jedan ne previše pametan tip trčkaraju po nekom seocetu i na kraju…totalno sam u fazonu da vam ispričam šta je bilo na kraju da ne bi ste gubili vreme, ali prećutaću… Dakle, da zaključimo…priča je loša, gluma je loša, film je bre skroz loš. Ne mogu da verujem koliko sam se iscimao da sredim titlove i okačim ga da bi na kraju rekao da ga nikako ne bih preporučio osim ako baš nemate šta da radite na ovako hladnom danu. 4.5 kokica i to mu je mnogo.",0,0
"Franšiza X-men je pokušala da uradi ono što je uspela franšiza Harija Potera, ili, daleko bilo Star Wars-a: da natera publiku da živi sa njom, da zna njene legende, mračne likove, početke, misterije. Producenti su mogli mene da pitaju i ja bi im još daleke 2000. Godine rekao da im to nikada neće poći za rukom. Prosto X-men likovi nisu dovoljno kul. I tako, posle 5 filmova (a kako studiji tvrde biće ih još) dobili smo papazjaniju od likova, era, moći i čega sve ne. Poslednje ostvarenje donekle izvlači stvar kod vernih fanova. Jer oni su ovim filmom bili sasvim zadovoljni… Najnovija priča o ljudima sa mutiranim genima i specijalnim moćima nas vodi još na početak Drugog svetskog rata gde je mali Ješa mučen od strane nacističkog oficira da otkrije tajnu svoje moći privlačenja metala. Naci oficir je Kevin Bejkon, a dvadeset godina kasnije će se sudbina postarati da se njih dvojica ponovo sretnu. U međuvremenu će Ješa (Magneto) sesti još klinaca sa specijalnim moćima i zajedno će činiti prvu generaciju udruženih ljudi sa spec. moćima. Ovaj film pokušava da nas podseća na neke druge franiše na milion načina: špijunski deo podseća na Bonda, osnivanje akademije na Harija Potera, dok je po najmanje korišćena estetika stripa što je ovde i upalilo. Ipak, izuzetno predvidiv plot, gomila nepotrebnih likova i dijalozi poput „Čovečanstvo nas je odbacilo samo zato što smo drugačiji“ jedu ovom filmu dosta kokica. Mi smo malo odrasli, ali ako se vi ne osećate tako klikćite na link za daunloud.",1,0
"Paper heart počinje tako što mlada smotana devojka pokušava da napravi anketu i juri ljude da ih pita šta misle šta je ljubav. I to je jedini deo koji me je nasmejao… Glavni lik Charlyne Yi (Charlyne Yi) ne zna šta je ljubav i misli da nikada neće voleti, pa ona i njen prijatelj počinju da snimaju dokumentarac na temu ljubavi. Li priča sa starim parovima, decom, ljudima koji rade u kalepli u Vegasu i na koga još naleti. U međuvremenu upoznaje Michael Cera-u (Michael Cera, Juno) i oni se kao smuvaju, što bi trebalo da predstavlja neki zaplet. Na oficijalnom sajtu piše da ovaj film pruža svežu perspektivu i redefiniše pojam klasične ljubavi. Ovo ni u jednom trenutku nije postignuto. Film se svodi na to da iritantna Li nonstop ponavlja kako se nikada neće zaljubiti i kako ne može da voli, a kada se smuva sa Cerom priča kako zapravo i nije zaljubljena. Film je, makar meni, bio skroooz iritantan i njih dvoje kao par su toliko neuverljivi. Još deo kada ona nešto pokušava da peva… grozno. Jedan od malobrojnih zanimljih delova je kada stariji parovi pričaju neku svoju romantičnu priču, a to se prikazuje pomoću nekih lutkica, to je još i bilo simpatično. Volela bih da neko odgleda ovaj film i da me ubedi da samo ja ne uviđam njegovu suštinu, lepotu… do tada 4 kokice od mene.",0,0
"Kada vam film preporuči prodavačica sumnjivo narezanih DVD-ova u nekoj lokalnoj radnjici, to retko izađe na dobro. Ne znam zašto sam naseo, verovatno zbog njene dobre duše i lepih očiju (ogromne grudi nisu imale veze), pristao sam da kupim The Courier. Zaplet je zvučao krajnje interesantno – Glavni lik je kurir za sve i svašta, neka vrsta modernog Post Expressa, samo što uzima više od 27 din po pošiljci i zapravo je zaista u stanju da isporuči pošiljku na mesto koje se traži. Profesionalac koji ne gleda šta nosi i uvek izvrši narudžbinu, makar ga odvela i u sam pakao (zvuči pomalo kao Transporter, samo je ovaj lik daleko nesposobniji od Jason Stathama). Međutim posle dobrog zapleta sledi na momente šokantno jadan razvoj situacije i režije. I tako junaka jednom zaista i pošalju u sam kriminalni pakao, sa ciljem da pronađe misterioznog ubicu i da mu preda paket (i time pomogne FBI-u). Ne može ni da odbije posao, ucenjen je, teška mu je prošlost… Naš borac je visok i to je otprilike jedino što je pozitivno na njemu, pošto da nema asistenciju nekih prijatelja, smakli bi ga 50 puta. Dosta akcije, ubijanja, pucanja i veliki broj obrta, preokreta i „neočekivanih“ otkrovenja prožimaju ovaj film. Ono što ga ponekad izvlači iz bede su trash momenti na koje vam ne preostaje ništa drugo nego da se nasmejete. Čak se i legendarni Miki Rurk pojavio u ovom ostvarenju, nisam siguran zašto, (verovatno da bi filmu dali još koju dodatrnu kokicu), mada su njegove uloge uvek zanimljive. Sve u svemu, ovaj film može da se okusi ali specijalno ne nudi. Kao hladna pica na primer.",0,0
"Kada se u današnje vreme bave pravljenjem rimejkova ili oživljavanjem sižea starih filmova, producenti i autori, kad god je moguće, kriju to kao zmija noge. Čarobnjakov šegrt je pak s jedne strane suviše poznat da bi se to utajilo, a sa druge strane ovaj film reditelja Jona Turteltauba i slavnijeg producenta Jerryja Bruckheimera i nije neko remek-delo, te nije zgoreg pozivati se na slavnu prošlost predloška za ovaj film. Reč je, naime, o Goetheovoj pesmi za koju je 1897. muziku komponovao Paul Dukas, a koja je delimično korišćena za potonji Disneyev crtani film Fantazija. Radnja novog Turteltaubovog filma dešava se u savremeno doba i izgleda kao pačvork sastavljen od dva-tri filma: jednog za decu u kojem četke i metle mogu svašta, a i različite magije deluju kako im se ćefne, drugog za ljubitelje akcionih kompjuterskih igara gde sve juri, trešti i grmi, i trećeg koji bi bio melodramatska komedija o odrastanju da nije korišćen tek tu i tamo kao sprava za poštapanje. Nicolas Cage glumi važnog čarobnjaka koji se bori na strani dobra (u skladu sa ulogom u Kick-Assu) i vekovima traži šegrta koji će se, kako kaže predanje, kad ga Cage obuči, pretvoriti u čarobnjačkog majstora, naslednika samog velikog Merlina, jedinog dovoljno moćnog da pobedi najgoru od svih veštica - Morganu i njene sledbenike. Svi ti čarobnjaci i čarobnice, među kojima i prelepa Monica Bellucci, čas se vide, čas se ne vide, povremeno skleptavani u lutku babušku na neodređeni period. Takođe, sasvim je nejasan odnos između čarobnjaštva i ljubavi: u klasičnim bajkama ne mogu se imati i čarobne moći i ljubav, ali kako naš poprilično smotani junak (Jake Cherry) iz bajkovitosti prelazi u superherojstvo, tu je onda, izgleda, sve moguće. Akcioni delovi filma nisu dovoljno uzbudljivi, melodramatski nisu dovoljno značajni, a komični uopšte nisu smešni. Osim što je film dramaturški poprilično loše komponovan, režiran je bez mere, tako da svaki geg traje toliko dugo dok ga ne shvate i ljubitelji teletabis manira, tj. svaka smešna situacija na kraju pojede samu sebe. No, u bioskopu sam svojim očima videla ljude koji su se i smejali i uživali i koji su se zaista dobro proveli. Doduše, bio je to par koji me je u praznom bioskopu podigao sa sedišta, jer nisam ni pogledala šta piše na mojoj karti - dakle, ljudi koji znaju reda. Pa se onda, valjda, takvi ljudi, reda radi i dobro provedu kad su već te ulaznice i platili i pažljivo pročitali.",0,0
"Mama Mia! Činjenica da je ovom projektu ko-kumovao Guillermo Del Toro me je ostavila poprilično ravnodušnim. S druge strane to je glavni 'selling point' ovog filma. Šta to u prevodu znači? Očekujte još jednu jezivu, bajkoliku priču u kojoj su (verovatno) glavni akteri deca, koja ne pretenduje samo da vas uplaši, već i da vas natera da se 'zapitate' (kako ne biste imali grižu savesti što ste gledali 'još jedan glupi horor film'). Naravno da volim kad je sve na nivou scenarija savršeno. I naravno da se trudim da film ne gledam samo kao na to koliko je izvedeni građevinski projekat unizio/unapredio/izmenio predviđeni arhitektonski plan, ali u filmu Mama ima stvari koje su zaista neoprostivo izošljarene. Ako volite spojlere, follow me! Na početku filma se gomilaju dešavanja za koja nam se čini da pripremaju 'inteligentan' teren za ono što sledi, a zapravo se radi o nepotrebno nabacanim Mekgafinima koji tokom prvih dvadeset minuta uglavnom vode film u smeru od koga se nakon toga samo tako odustalo. Pretpostavljam da je to rezultat scenarističkog šibanja Neila Crossa (oca Luthera) i bračnog (bratsko-sestrinskog?) para Muschietti. Dakle- tata, koji je uspešan biznismen, nakon što je ubio mamu (jer im baš nije išlo) dolazi kući po svoje dve ćerke (dok sam to gledao zaboravio sam da se pitam ko čuva ove dve (4 i 2 godine)). Potom zajedno sa njima juri planinskim putem prekrivenim snegom. Ne znamo kuda ide, a ni on. Kad čak i malo dete shvati da ćale juri prebrzo, on se izdere na njih i potom sleti sa puta. Međutim, iako se album survao dobrih stotinak metara i udario u drvo niko nije ni najmanje povređen. Nakon toga tata i deca nastavljaju peške. Pošto smo u šumi više niko ne sme da ga pita- Kuda sad, care?! Potom stižu do jedne napuštene kolibe... PET godina kasnije (!) mi vidimo da stric (koga igri isti glumac kao i tatu, dakle blizanci su, zašto je to važno?, nije!, shut the fuck up!) i dalje, iako siromašan, troši i vreme i novac da pronađe brata i nećake. Čak na zidu ima mape, isečke iz novina i ne vidimo šta još pošto samo sveti petar zna šta bi tu još moglo da se nađe! Za njega rade dva (evidentno) najveća bolida koja su ikada krenula da pronađu nekoga, jer im je trebalo PET godina da nađu slupani auto i kolibu koja se u najjjjgorem slučaju nalazi na stotinak kilometara od kuće iz koje su deca oteta. O tome kako je i zašto zakazao GPS tracking device na novom mercedesu kolege iz Štutgarta će jednog dana dati svoje tumačenje. I ta dva bolida, dakle, nađu devojčice u kolibi, a njih dve su u međuvremenu postale prave male Nele. Striko deli svoj stančić sa Jessicom Chastain, koja je basistkinja u (goth?) rock bendu (i to apsolutno nema nikakve jebene veze ni sa čim sem što je izgovor da ova izgleda kao Headbanger's Ball varijanta Louise Brooks). Nakon niza peripetija, koje uključuju psihijatra koji jedno vreme ima značajnu ulogu, a potom bude povučen iz scenarija kao da ga nikada nije ni bilo i baka-tetku koja iz samo njoj znanih razloga nastupa kao Cruella De Ville, deca počinju da žive sa strikom i Jessicom. Biće to prilika za Jessicu da se, u pravom smislu reči, izbori za to da deci postane 'mama'. Iako deluje da deca potiču iz bogate porodice, niko ne kaže zašto striko mora da pristaje na neprijatne ponude da bi se snašao za mesto gde će živeti, a jednostavo ne ode u kuću svog brata ili iskoristi pare koje su za njim ostale... Deca glumci su prilično dobri, naročito ova mlađa. Jessica se zaista trudila da prstima pokrije sve rupe na ovoj saksiji, dok ostatak ekipe dejstvuje odlično za B-produkciju. Efekti su prebjedni, a narrročito za standarde koje Del Toro drži (samo za sebe). Jeza se uglavnom oslanja na prepoznatljive elemente španskog horora sa duhovima i kombinuje ih na skoro Alien način sa gimanastikom Sadako Yamamure Pokušaj da se iz gomile nabacanih govana film izdigne u bajku koja ''moralizuje'' (dupli navodnici namerni) arhetipsku ulogu majke i potom kao rešenje nudi podelu 'kavkaskog kruga' duboko me je uznemirila i ni na koji način ne mogu da je razumem, i za mene je to najstrašniji deo filma. Uprkos uznemirujućem, utešnom i patetičnom kadru u kome mlađa devojčica i njena 'mama' nalaze nešto što je krosover hrišćanskog uznosa sa budističkom idejom inkarnacije ovo je za mene bio katastrofalan pokušaj izvlačenja iz vrlo, vrlo unhappy enda. Najinteresantnije od svega je da me ovaj film sve više nervira što više razmišljam o njemu.",0,0
"Iako generalno priznat kao vrlo kvalitetan i dubokouman, roman ’’Nikada mi ne daj da odem’’ pisca Kazua Išigura (Kazuo Ishiguro), izazvao je različite reakcije kod čitalačke publike, prvenstveno zbog nesvakidašnjosti radnje i višesmislenosti poruke koju šalje. Ni filmska adaptacija, u režiji Marka Romaneka (Mark Romanek), nije imala drugačiji prijem, stoga ovo ostvarenje ostaje jedno od najkonfuznijih u prethodnoj deceniji. Film započinje kratkom porukom o tome kako su naučna i medicinska dostignuća uspela znatno da produže životni vek. Priča prati Tomija, Keti i Rut, njihov život u neobičnom internatu “Hejlšam”. Kao proizvodima genetičkog inžinjeringa, odvojenim od spoljašjeg sveta i stvorenim isključivo radi doniranja organa, jedini životni zadatak im je da paze svoje zdravlje. Kako vreme donacije postaje sve bliže, njihova emocionalna vezanost postaje sve veća. Tomi, Rut i Keti pokušavaju da pronađu način da izbegnu jedini ishod zbog kojeg postoje. Atmosfera iz romana je dosledno i efikasno prenesena, oseća se jasna kombinacija emocionalnog i psihološkog naboja. Romanek i scenarista Aleks Garland (Alex Garland) nisu se trudili da budu previše kreativni u kreirajući razlike u odnosu na izvor, prvenstveno zbog toga što je sama radnja kompleksna i teška za plasiranje široj publici. Jačina glumačkih performansa je svakako glavni pokretač ovog filma. Posle probijanja u filmu ’’An Education’’, Keri Maligan (Carey Mulligan), u ulozi Keti, još jednom pokazuje svoj izuzetan talenat i psihološku dubinu nekarakterističnu za svoje godine. Mene je posebno impresionirao Endru Garfild (Andrew Garfield). Potpuno iskrenom glumom se povezuje sa svojom publikom iskazujući Tomijevu naivnost i dobronamernost. U stopu ih prati Kira Najtli (Kiera Knightley) kao Rut, pružajući jednu od najboljih uloga u dosadašnjoj karijeri. Pokušati odrediti šta je tema i poruka ovakvog filma, izuzetno je nezahvalan posao. Svaki gledalac će ga ga individualno doživeti, na emocionalnom, psihološkom i kognitivnom planu. Drama, ljubavna priča, naučna fantastika ili nešto sasvim drugo, svako će ponaosob da odluči. Ja sam ga lično doživeo kao priču o prijateljstvu, suštinskoj povezanosti ljudi-šta znači saosećati i imati dušu. Ukratko, šta znači biti čovek. Koliko god da se manifestna radnja graničila sa apsurdom, treba zaći u podstrukturu filma i otkriti onaj emocionalni faktor sa kojim ćete moći da se identifikujete. Ako se “angažujete” dok gledate film, izdvojite vreme za ovo ostvarenje i otkrićete njegovu humanost ali i surovu realnost.",1,1
"Ostvarenje Beautiful Darling Jamesa Rasina zavređuje pohvale mereno i po uzusima viđenim za prikaze jednog intrigantnog životnog puta, ali i sagledavano u okruženju filmova koji bi da se bave određenim istorijskim i kulturološki živopisnim erama. Priča o Candy Darling, transvestitu i jednom od istaknutijih superstarova Andyja Warhola, zadovoljava na oba ta značajna plana. Rasin pokazuje mudrost držeći se po strani, uzdržavajući se od drastičnijih intervencija, naprosto puštajući priči da se razvija svojim primerenim i prirodnim tokom, te na kraju ovaj rečiti životopis Candy Darling dosta skladno izraste u vrlo, vrlo dobar film o sudbini jedne nesvakidašnje pojave, zlosrećne individue toliko opčinjene filmom kao najpravičnijim vizirom kroz koji bi drugi sagledavali ono što je Candy Darling oduvek želela da bude. A Candy Darling, a to sa dosta žara i zanimljivih ilustracija potcrtava i većina sagovornika u ovom filmu, ponajpre je bila zarobljenik vlastitog porinuća u magiju filma ili, još preciznije, u starozavetski hollywoodski star-sistem. Osim očigledne podvojenosti po pitanju roda, Candy Darling je pod okriljem Warhola, koji je u filmu nazirao mogućnost širih promena na polju umetničkog izraza, zapravo čeznula za povratkom starog Hollywooda i dane mlade Kim Novak, tako zapravo dobar deo svog delanja određujući po merilima te, već tada (na prelazu između šezdestih i sedamdesetih godina prošlog veka) nepovratno minule ere. Osim toga, zahvaljujući naraciji za koju je zadužena i ovde ekspresivna Chloe Sevigny imamo priliku da spoznamo i nemali književni dar Candy Darling evidentan već na uzorku privatne joj prepiske. Nakon što jasno naslika portret Candy Darling i prikaže njen neveseli usud, Rasin stiže i uspeva da dosta smireno prikaže i najvažnije odrednice tog doba i čitavog zamešateljstva oko Warhola i prateće klike. Stoga nesklone pričama o usložnjenim identitetima i pitanjima drugosti u Beautful Darling očekuje i poletna i krajnje uzbudljiva priča o jednoj značajnoj stanici u istoriji popularne kulture prohujalog dvadesetog veka. Ukratko rečeno, ovo je film u dobroj meri višeznačan i slojevit kao što je bila i sama Candy Darling.",1,1
"Jedan retko inteligentan i sofisticiran pogled na probleme emigracije u isto vreme je fascinantna diskusija sa filmskom istorijom Novi film slavnog finskog sineaste Akija Kaurismakija, Le Havre, izgleda kao topla, stilizovana, postmoderna replika na Melvilleov L'armee des hombres. Likovi su podjednako hladni i drvenasti, ali dok je kod Melvillea to bila odbrambena posledica surovih psiholoških odluka, kod Kaurismakija oni dočaravaju marionetsku zarobljenost u 'modernom dobu' koje ne mari mnogo za bližnjeg svoga. Ali, borba dobra i zla je tu. Kod Melvillea to je bio Pokret otpora protiv Nemaca, a ovde je to stara Franuska, ona koja puši i uživa u vinu u legendarnim birtijicama, koja se bavi sitnim poslovima i vozi 'limuzine' koje već decenijama nisu u proizvodnji. Nasuprot njoj, imamo novu Francusku koja je ksenofobična, koristi moderne tehnologije (mobilne telefone) i oličena je, između ostalog, u superirornoj, skoro robokapizovanoj, policijskoj jedinici koja kada stane naspram matorog policijskog inspektora izgleda kao da je došla iz budućnosti. U fokusu naše priče je ostareli bračni par koji čine Marcel i Arletty. Marcel zarađuje za život čisteći obuću (predivni nostalgični osvrt na neorealizam kome Kaurismaki takođe šalje filmske poljupce), dok Arletty održava skromno domaćinstvo. Arletty-n odlazak u bolnicu poklapa se sa pojavom malog Afrikanca koji je utekao od policije nakon ilegalnog pristizanja u Francusku (umesto u London). Marcel preuzima brigu o njemu. I tu počinje ta paralela sa ratnim filmovima i tematikom II svetskog rata. Iznenada čitav komšiluk (sem jednog, 'modernog' komšije) počinje da patriotski pomaže Marcelu, u hrani i odeći, a povremeno i oni sami pribegavaju skrivanju 'ilegalca'. Za sve to vreme 'moderna' policija traga za crncem, a (dobri) Inspektor diskretno, poput 'dvostrukog agenta' pomaže Marcelu u skrivanju dečaka. Okupljeni oko tog jednostavnog i neočekivanog zadatka, susedi koji su do pre toga bili u ograničeno bliskim odnosima odjednom postaju slika i prilika idiličnog društva, kakva je Francuska možda jednom bila, kada su emigranti tek počeli da dolaze, početkom šezdesetih. Na te slavne dane podseća nas i nastup lokalne rok zvezde, koja je zenit karijere očigledno imala u tom periodu, a koja sad pristaje da održi nastup čiji će sav prihod ići za malog Afrikanca. Nakon što spasi malog Afrikanca i pošalje ga na put ka njegovoj majci, Marcel odlazi u bolnicu gde ga čekaju lepe vesti o 'čudesnom' ozdravljenju njegove drage. Bog postoji, čuda postoje, tamo gde je dobrota, kao da nam poručuje Kaurismaki! Idilični i skromni život njegove dragane nastavlja se tačno tamo gde je stao, ali podojen novim osećanjima ljudskosti, bliskosti, svrhe... života. Ovo je mali film o velikom životu. O malim delima koja puno znače. O nesebičnosti koja savladava sve prepreke. Ovo je film koji će vas nadahnuti da verujete da ima smisla, da svaka mala stvar koju uradimo može nešto da promeni. KURAC MALO! OVAJ PACOV KAURISMAKI JE NETALENTOVANI DEBIL KOJI SE ŠLEPA ISTIM JEFTINIM EMOCIJAMA KAO I ONAJ PREMATORI PEDOFIL WOODY PLENEĆI SRCA SVE TETKASTIJIH FESTIVALSKIH ŽIRIJA, KOJI OGREZLI U LJUBAVI PREMA SIROVIM I BRUTALNIM FILMOVIMA, POVREMENO NEREALNO SRLJAJU U BILO KAKAV IDILIČAN PRIKAZ NAŠE HUMANOSTI! LE HAVRE JE TOLIKO TANKA MELODRAMA DA BI JE JEBENI ŠOTRA VRATIO NATRAG I TRAŽIO JEBENI RIRAJT U KOME ĆE BITI NEKOG MESA KOJE MIĆALOVIĆKA I ONAJ NJEN MOGU DA ODGLUME. REĆI DA SE OVAJ FILM BAVI PROBLEMIMA EMIGRACIJE SRAMNO JE KOLIKO I OČEKIVATI DA ANGELINA JOLIE MOŽE DA KAŽE BILO ŠTA RELEVANTNO O RATU U BOSNI SVOJIM FILMOM. LE HAVRE JE JEBENA SRAMOTA ZA BAVLJENJE BILO KOJOM TEMATIKOM. OVAJ IDILIČNI PRIKAZ ZDRUŽENOG RADA ILEGALACA, KOJI PRI TOME POKUŠAVA DA SE OBMOTA PARAFRAZOM OZBILJNOSTI OKUPACIONOG RATNOG FILMA USPEVA SAMO U TOME DA PRIKAŽE KOLIKO JE LEVIČARSKA EKIPA FUNDAMENTLANO NESPOSOBNA DA SE NOSI SA PROBLEMIMA TJ KOLIKO JE EFEKTNA SAMO KAD NOSTALGIČNO LELEČE ZA DOBOM KAD JE SOCIJALIZAM BIO LEPO ODELO NA TELU KAPITALIZMA U KOME SU PLANDOVALI. NA TUĐI RAČUN. MEŠATI KAURISMAKIJEV HRONIČAN NETALENAT ZA KADRIRANJE I MONTAŽU, IDIOTSKI STATIČNE KADROVE I ZVATI TO PRIMIJUM ARTHAUSOM ZNAK JE TERMINALNE BLAZIRANOSTI MOZGA I KISELOSTI DUŠE. MOŽEŠ DA MI GA DUDLAŠ, AKI!",0,1
"Postoji staro pravilo “ako nešto nije pokvareno, ne treba ga popravljati” koje bi savršeno opisalo ovaj projekat. Iako nova ekranizacija ne predstavlja neki rimejk, siguran sam da opet autor ove priče Dumas, ne bi baš bio ponosan na ovde dobijeni rezultat. U najmanju ruku izloženi smo sakaćenju lepe proze, i smatram da je odbacivanje realnog bio izuzetno loš potez za ovaj film. Sama priča “Tri musketara” je dovoljno dinamična da reditelj i scenaristi ne moraju da se oslanjaju na fikciju i prekomernu dozu ubrizgavanja modernih kinemenatografskih trikova. Scenario zahteva od gledaoca da realnost kompenzuje za leteće brodove koji ispaljuju vatrena đula iz topova, zatim razne pljačke i provale u nidža stilu, pa na kraju i egzotična oružija i “The Matrix” borbene sekvence koje se navodno odvijaju u renesansnom periodu 17. veka u Francuskoj. Meni je ovaj projekat apsolutno poražavajući, počevši sa nepotrebnom dozom satire u scenariju. Svakako da je pohvalno začiniti film sa malo komedije, ali napraviti parodiju od ovako poznatog i cenjenog dela, a opet forsirati neku težinu kroz zaplet je zbilja suludo. Priča filma je sledeća. Mladi i neiskusni D’Artanja, dečak iz provencije koji dolazi u Pariz kako bi postao musketar od samog starta uz pomoć svog prgavog karaktera upada u razne nevolje. Kroz neočekivani splet okolnosti, mladi D’Artanja uspeva da se zavadi sa sva tri poznata musketara koji su lišeni svojih dužnosti i pušteni da tumaraju ulicama Pariza kao pijanice. Dogovoreni okršaj ubrzo prerasta u sukob sa vosjkom kralja, gde se njih četvorica bore sa četrdeset vojnika. Savladavši kraljevu vojsku, družina biva pozvana kod istog, i na negodovanje Kardinala biva vraćena na stari rank. Ubrzo se saznaje za podli plan Kardinala da zavadi kraljicu i kralja, prilepivši joj lažni scenario preljube sa lordom Bankingemom, tako da je na našim junacima da isprave nepravdu i očiste kraljicino ime pre nego što kralj stigne da posumnja u njenu lojalnost. Sa budžetom od 100 miliona dolara, Dumasov kompleksan zaplet je jako proređen i pojednostavljen, ali je vizuelni doživljaj je izuzetno pojačan, ispraćen bogatom animacijom i 3D efektima. Iako 3D efekti nisu baš služili svrsi, čitav film je zaista prelep na oko, imajući u sebi šarm očaravajućih lokacija na kojima je snimljen. Dijalozi u filmu su na nivou idiotizma, prelivajući se klišeima. Ono što me je možda od svega najviše pogodilo jeste neverovatno loša gluma većinskog dela ekipe. Mila Jovović (Mila Jovovich) je ispod svakog standarda, ovakav amaterski pristup nisam dugo video. Apsolutno je neubidljiva u svakom momentu. Ostatak ekipe je prilično loš, jedino koga mogu istaći da je nešto konkretno pokazao jeste Kristof Volts (Christoph Waltz) i Mads Mikelsen (Mads Mikkelsen) kome je ovo najslabiji momenat u karijeri. Možda sam ja previše očekivao od ovog projekta, smatram da u nekom većem društvu se može isključiti logička strana ove priče i jednostavno se upustiti u lucidnu skupu, glasnu i dinamičnu predstavu. Lično, nisam uopšte impresioniran.",0,0
"Autistički univerzum Manoj Nelliyattu Shyamalana, čija je apsurdnost eksplodirala u fantaziji Gospa iz vode (Lady in the Water), u Pretnji pokušava da se približi svetu pojmljivom „običnom“ gledaocu. Računica je jasna: posle Gospinog fijaska kod kritike i mlakog prijema kod publike, Shyamalan se okreće jednostavnom konceptu. Umišljeni naslednik Hitchcocka i parnjak Spielberga smešta grupicu običnih ljudi u kontekst globalne fantastične pretnje želeći da načini osobeni spoj Ptica, Dana Trifida i Rata svetova. Pritom šićardžijski eksploatiše trenutnu američku paranoju u vezi sa vanrednim stanjima i terorističkim napadima u kojima ljudi ginu ili su odvojeni od porodica u nastalom haosu. Ideja o epidemiji bezrazložnih i naglih samoubistava diljem istočne obale SAD na papiru ne zvuči loše. Loše nisu zvučali ni Znaci (Signs) – dok ih, avaj, nismo pogledali. Iz istih razloga pada i Pretnja. Ni bolja glumačka postava ni jače naglašeni žanrovski momenti (horor, SF) ne bi znatnije popravili stvar. Ne, jer stvar je komplikovanija. Pretnja je promašena u samoj srži, pa bi cinculiranja scenarija (na planu motivacije, dijaloga, karakterizacije) samo poslužila njegovom još dubljem zaglibljivanju. Ovaj film nije Titanik sa jednom rupom, već korito koje je neko u nadobudnoj nedokazanosti bacio u okean u nadi da ga prejezdi. Naravno da je potonuo. Osnovni Shyamalanov problem je upravo autizam autorskog univerzuma, ili srpski rečeno – nesvest o sopstvenoj nesvesti. Tu ljudi mrtvi ozbiljni izgovaraju replike nad kojima bi se i Srđan Koljević zamislio, i čine stvari koje bi možda čak i Stefanu Arsenijeviću delovale malo prenaglašeno simboličke i moralizatorske. To je svojevrsni Shyamalan-land, u kome su psihologija, motivacija i ponašanje normalnih ljudi bačeni kroz prozor, a puppet-master Shyamalan jedini vuče konce. Igrajući se boga, on od svojih karaktera pravi debile; jer, prema bogu i stvorenja. Zato ovde imamo neprocenjive situacije: Marky Mark razgovara sa plastičnom „biljkom“ u saksiji ubeđujući je da joj ne želi zlo; bradata karikatura usred globalne katastrofe filozofira o hrenovkama; nadžak-baba usred noći okreće leđa ljudima koje je ugostila iako je ubeđena da su došli da je opljačkaju i ubiju. Pored toga imamo još Zooey Deschanel koja uspeva da u baš svakom kadru izgleda izgubljeno (pretplata na Zlatnu malinu – osigurana!) i beskrajno „napete“ scene u kojima grupice ljudi šetaju po livadi i trkaju se s vetrom (bukvalno)! Dakle, drama je, zapravo – smešno patetična melodrama; fantastika je – neubedljiva; horor je – tragikomičan; saspens je – nepostojeći. A ako sve to izdržite do kraja (preporuka: uz alkohol i dobro društvo film se može gledati kao solidna komedija!) – Shyamalan časti! Umesto trade-mark preokreta, pa makar i kretenskog (kao u Zabiti / The Village), ovog puta on svoje nedelo okončava najbanalnijim i najpredvidivijim od svih horor klišea. C'est la vie dans Shyamalan-land.",0,0
"Već nekoliko puta sam na ovom blogu istakao da sam izuzetno veliki ljubitelj “coming of age” filmova, ne vezano da li se u svojoj osnovi primarno fokusiraju na dramu, romansu ili komediju. Za one koji ne znaju, ova pripovedačka tehnika za zadatak ima da prikaže tranziciju protagoniste iz sveta dece u društvo odraslih, odnosno da istakne određene sekvence posle kojih naš subjekat nikada više neće biti onaj stari s početka priče. Dakle, ovde je “spotlight” na putovanju, odnosno sazrevanju, kroz koje naši glavni akteri uče važne životne lekcije. Pošto sam ponovo istakao esenciju ovog sada već posebnog filmskog žanra, želeo bih da dodam da sam se sa zaista velikim očekivanjima upustio u gledanje “Blue Is the Warmest Color” jer je isti imao izuzetno lep festivalski život, osvojivši brojne nagrade, među kojima i Zlatnu palmu u Kanu. Inspirisan na istoimenom erotskom romanu iz 2010. godine francuske spisateljice Žili Maro (Julie Maroh), „Plavo je najtoplija boja” oslikava priču o ljubavnoj vezi između dve devojke iz Lila, Adel i Eme, koje tumače Adel Eksarčopulos (Adèle Exarchopoulos) i Lea Sejdu (Léa Seydoux). Umesto još jedne usiljene “coming-of-age” priču o društvenom otpadniku, mi ovde dobijamo jedan zaista predivno snimljen film koji odiše lakoćom i prirodnim ponašanjem. Iako je sama tema prilično kontroverzna i puna raznih eksplicitnih scena seksa koje na sekund umeju da deluju eksploatorski, film Abdelatifa Kešiša se prvenstveno fokusira na ljubavi, odnosno dubokoj emotivnoj povezanosti likova koju fenomenalni glumački dvojac toliko uverljivo prenosi na veliko platno. Iako je sama autorka romana osudila adaptaciju jer protagonistkinje ne tumače glumice koje su zapravo gej, smatram da su Adel Eksarčopulos i Lea Sejdu do perfekcije iznele svoj zadatak i da sam uspeh filma podosta zavisi od njihovog doprinosa. Ove dve glumice, pogotovo Adel Eksarčopulos, se toliko prirodno ponašaju pred kamerama da u udređenim momentima olako možemo da zaboravimo da ipak nismo deo njihove priče, već samo pasivni posmatrači. Naravno, i ostatak glumačke ekipe je isto sjajan, ali nikako u intenzitetu gore dva pomenuta imena. Iako traje čak 179 minuta, što je prilično mnogo za film s ovakvom temom, “Blue Is the Warmest Color” pored par isforsiranih desetominutnih scena seksa, zaista nema praznjikave momente koji bi nam stvorili utisak da se film nepotrebno oteže. Pored glume i izvrsne režije, ono što dodatno krasi ovaj projekat jesu sami dijalozi, koji su tokom čitavog trajanja filma dosta raznovrsni, inteligentni i interesantni. Pomenuo bih još i fotografiju koja ovom filmu daje poseban vizualni identitet. Francusko-tunižanski režiser Abdelatifa Kešiša, daje sebi luksuz vremena i prostora da ispriča priču kako on misli da treba, i to se na kraju ispostavlja kao definitivno njegova najbolja odluka. Kašiš i Eksarčopulosova su u apsolutnoj harmoniji kada je u pitanju lik Adel i tačno se vidi da njeno sazrevanje, pronalazak ljubavi i odlazak u svet odraslih sa određenom dozom gorčine i bola redstavljaju najbitniju stavku u filmu. Ovaj duo se svim silama trudio da nam oslika tu transformaciju ličnosti koja čini filmove i knjige s ovom postavkom toliko popularnim, i smatram da su itekako uspeli u svojoj misiji. “Blue Is the Warmest Color” je ljubavna priča sa kakvom se baš i ne srećemo često na filmu. Mnogi će porediti Kašišov stil s Bertolučijevim (Bernardo Bertolucci), mada smatram da je to skroz pogrešno. Ako volite “coming of age” filmove i alternativnu evropsku kinematografiju, “Blue Is the Warmest Color” je onda definitivno film za vas.",1,1
"“Crna Zorica” je vrsta komedije sa kojom se ne srećemo tako često na ovim prostorima. “Crna Zorica” predstavlja vid komedije koji putem svog bizarnog zapleta i relativno ozbiljnog odnosa prema situaciji koja se odvija, pokušava da istakne svoju sarkastičnu poruku. Ovakav vid komedije je često pogrešno protumačen jer ljudi shvataju previše ozbiljno sekvence koje se izlažu na platnu i ekranima, doživljavajući film više kao, u ovom slučaju romantičnu avanturu, nego satiru. Priča filma odvija se u Istočnoj Srbiji u mestu u kojem se i dalje prilično veruje u prokletstva i crne magije. Glavni akter ove priče je Zorica, devojka sa sela koja nosi prokletstvo. Od kada se njena prva ljubav misteriozno udavila u reci, Zorica nosi kletvu da svaki muškarac koji se zaljubi u nju momentalno umire na izuzetno bizaran način. Meštani su Zoricu proglasili za vešticu i dali joj nadimak “poljubac smrti” i kroz čitavo trajanje filma nastoje da je uhvate i ubiju kako bi se rešili malera koji ona donosi.Dok je vija rulja gnevnih seljanja da je masakrira, Zorica dolazi u susret sa policajcem Manetom koji ne veruje u “bapske priče” i smatra da je ona ipak serijski ubica. Naravno, priča poseduje mnoštvo preokreta koji iako su prilično predvidivi, opet smatram da ih nije pametno izlagati jer će narušiti integritet filma i razotriti previše od priče. “Crna Zorica” će na osnovu svoje jefitne produkcije, skoro pa i amaterske glume (sa časnim izuzecima) i lucidne priče biti svrstana u koš “trash” filmova, što smatram da baš i nije pravedno, ali to je opet neki rizik koju su producenti uzeli pri odabiru ovakvog načina realizacije. Lično volim ovako satirične komedije koje ne forsiraju svoje komične sekvence, niti maltretiraju publiku da se na glas smeje, ali opet ne mogu baš sada reći da je projekat u potpunosti izneo ono što je želeo. “Crna Zorica” ima u sebi nekoliko urnebesnih sekvenci, kao i čitavu tu priču gde pada misteriozna cipela sa neba i sve žene iz Zoricine porodice pre nje su rođene sa gustim, muškim brkovima, film opet ima i dosta prilično slabih segmenata, koji se po meni najviše ogledaju u kvalitetu glume i dijaloga. “Crna Zorica” je solidan pokušaj jedne atipične vrste komedije za naše prostore. Iako podržavam projekat i u neku ruku bih mogao da zanemarim neke nedostatke koje sam video u njemu, nisam siguran da je domaća publika spremna da prihvati ovako nešto jer koliko sam primetio u bioskopu, nisi krili svoje nezadovoljstvo i negodovanje.",0,0
"Jasno je da je horor već duže vreme u krizi. Tu činjenicu razni mudroseri koriste da najave 'najjezivije filmove još od Isterivača Đavola', 'filmove koji će redefinisati žanr' itd. Pazi, među ovako jadnim hororima, nešto malo drugačije i može biti veliko osveženje. Ali ono što nam se nudi nije ni prosečan proizvod. I onda nam dođe Cabin in the Woods koji je užasavajuće tupav. Pa dobijemo vazda atmosferičan Mama koji opet nema ništa toliko vredno pažnje niti drugačije. Sada najavljuju The Babadook što mi na osnovu trailera možda i deluje kao vredno pažnje. Međutim ne očekujem ni tu ništa posebno jer i Cabin mi je trailerom baš zagolicao maštu. Oculus je takođe najavljivan kao nešto epohalno a ispostavio se kao najveći promašaj od tih koji će 'redefinisati žanr'. Cabin mi je dao barem par novih, simpatičnih detalja. Oculus je na nivou 'zgruvao sam film za jedan dan' horora. Kako misliš da redefinišeš žanr kad robuješ šablonima. Znate one scene gde se nešto dešava iza likova pa kada se oni okrenu i pogledaju u to, sve je ok ili je to nešto nestalo. Da li se iko zapitao zašto se to radi? Ono kao krvoločna zverina će me napasti s leđa, ja ću se okrenuti i ona će da se ukipi, stavi cvikere i štrika džemper za mene. E to je ta logika. Zašto bi prokleti duhovi i paranolmalne pizdarije prestajale samo zato što ste pogledali u njih. Ceo film je takav. Skoro sve što se dešava u sadašnjem vremenu ćemo videti ili odloženo ili ćemo videti samo rezultat toga. Likovi su ispali iz nekog tinejdž filmića. Lepotan i lepotica u borbi protiv zlokobnog ogledala. Pffff sve što sam ikada želeo da gledam. Od svih likova mi se jedino dopao lik majke koji se provlači u priči iz prošlosti. Jedino za njega mogu reći da je odglumljen kako treba i da je glumac tj. glumica dobro odabrana. Elem, brat i sestra se sastaju kako bi uništili ogledalo koje je nanelo toliko zla njihovoj porodici. E sada, seka je spremna na to i opremila je kuću kamerama, tajmerima, hranom, vodom, rasporedila je biljke po određenom šablonu, ponaša se po određenom šablonu. Taj ceo njen stav 'duše uhvatiću te' mi je baš smejurija. Podseća me na paranormalnu aktivnosti pri čemu bi ljudi znali da će se nešto događati. Bata je posebna priča. Ako među vama ima petnaestogodišnjakinja, batalite ovaj tekst i gledajte Oculus. Lepotan je sve vreme u fazonu neverice. On pokušava da objasni seki kako je sa ogledalom sve u redu i kako je ona sve to umislila. Te scene su mi išle na nerve. Zamislite sad dvojicu koji se raspravljaju o tome da li je trava zelena ili ljubičasta. Ovaj bata je toliko smešan u odbrani onog što je logično da je lakše verovati seki. Dakle, lakše bi nas onaj drugi ubedio u ljubičastost trave. Moram da priznam da me je sama tema ogledala zaintrigirala. Takođe, moram da priznam da smo od svega toga dobili nešto smešno malo. Ok, ne tražim ti sad naučno objašnjenje zašto ogledalo radi to što radi, ali čoveče, daj mi barem nešto. U Ringu/The Ring nismo imali potpuno objašnjenje kasete ali smo imali odličnu priču iza nje. Ovde nam se u roku od dva, tri minuta protrči kroz istoriju ogledala tj. kroz nekoliko rečenica o svakom od vlasnika i kako je skončao. To nam devojčica obrazlaže kao na takmičenju u brzoj naraciji. Bam, bam, bam, eto vam ovo a sad idemo na nešto mnogo bitnije, sad ćemo bata i ja desetak minuta da se raspravljamo da li je nešto istina ili nije. Čoveče, imaš toliko potencijala u prokletinji od ogledala a ne daješ mi ništa. Morali smo da dobijemo barem neku priču iza ogledala. Vidimo samo neki uticaj koje ogledalo ima na ove likove kao i priču iz prošlosti gde ogledalo uništava porodicu ovih istih likova i to je to. Kako, zašto, zbog čega, odakle? Da tako kažem, sam horor oko ogledala i nije tako loše smišljen. Šteta što nije podržan sa više dobrih scena. Imamo taj uticaj ogledala na ljude. Ne samo da nam nije dato kako i zašto, nije nam dato čime to ogledalo uspe da privoli čoveka i natera ga da čini to što čini. Samo malo uključi maštu čoveče. Daj mi koju scenicu da me jeza podiđe i verovatno će sve to leći na mesto. Ne mogu tek tako da prihvatim da je ogledalo zlo i ono radi sve što vidim. Mislim mogu, ali neću biti fasciniran. Zbog cele tame koju priča o ogledalu nosi mi se ne sviđa ona priprema za okršaj sa njim. Mislim čemu šabloni, čemu pripreme i procene ako ogledalo vodi igru i može da je menja kako god poželi. Umesto što smo se bavili suvim biljčicama mogli smo se malo više baviti uticajem ogledala na ljude. Mogli smo malo produbiti tu priču. Sve je to bilo podnošljivo do jednog momenta. (Mali spojler, brzo se saznaje). U jednoj sceni bata i seka saznaju da nisu svesni stvari koje rade pred ogledalom. Auuuuu. Ček ček ček. Zar samim tim ne postoji teoretska šansa da jedno napadne drugo? Ma joook, ne bi ogledalce napravilo nešto tako. Koliki idiot možeš da budeš da i posle te činjenice ostaneš uz prokleto ogledalo? Što je najgore njih dvoje to primaju sa osmehom. Ha ha, vidi, pa nismo ni svesni da smo ovo radili. Pfffff daj mi režiju ovog filma na 10 minuta, šta bih ih naterao da urade, pa to bi bio haos. Ako ima nekog ko neće tu pretpostaviti dalji tok zbivanja, taj se i nije baš nagledao filmova u životu. Nemam nameru da pišem naširoko o ovome jer ovaj film mi nije ponudio ništa vredno piskaranja. Moralo je biti više horor scena. Ima ih nešto malo u scenama iz prošlosti. Ima tu i nekih duhića proizvedenih efektima ali teško da to može uplašiti. Mada, ako su vas prepale šerpe koje lupaju u Paranormalnoj Aktivnosti ili ono opako 'usraću se od straha' crevo koje se pomeralo u bazenu, kontam da će i nekoliko sasušenih biljaka da vam digne kosu na glavi ako niste ćelavi. Likovi su mogli biti ok ali smo shvatili da su to prokleti idioti tako da me baš briga za njih. Premalo je ovde sadržaja i previše je očekivan ovakav kraj. Nadam se da više neće pokušavati da 'redefinišu' žanr. Pre toga nek naprave makar prosečnog predstavnika. Posle ćemo da pričamo o nečemu ozbiljnijem.",0,0
"Nećemo ni počinjati s pitanjem zašto je ovo jedini film na ovogodišnjoj Cinemaniji koji nije sa engleskog govornog područja. To je ionako uvek bila revija komercijalnog karaktera. Ono što u kontekstu revije kao pojave treba više da nas brine jeste sledeće: zašto, o, zašto su organizatori rešili da prikažu kineski film bez originalne audio podloge, već s tragičnom američkom sinhronizacijom, koja bi više priličila nekom kung-fu filmu B-produkcije nego potresnoj ratnoj drami? Zar nije cilj da nam se predstavi nešto neobičnije, ređe i egzotičnije od onoga što imamo u redovnoj bioskopskoj ponudi? Čemu onda bežanje od originalnog jezika i prikazivanje sinhronizovane verzije? Zar beogradska filmska revija nije nimalo bolja od italijanske televizije? Sinhronizacija igranih filmova je u svetu veoma rasprostranjen postupak, na koji naša publika, srećom, nije navikla. Sigurna sam da tamo negde postoje i sinhronizacije koje su dobre. Možda. U ovom slučaju, ko god da je režirao audio doprinos američkih glumaca, nije se proslavio poznavanjem estetike kineskog ratnog filma. Standardno suptilan i sveden izraz kineskih glumaca, koji je i dalje moguće primetiti, ovde je praćen glasovima koji su na nivou senzibiliteta nekog lošijeg vesterna ili akcionog filma s Brusom Vilisom. Bitno je da dvorski zvaničnici govore s britanskim akcentom, onda će publika sigurno shvatiti da su iz više klase. Pod nožem ovakve zvučne pratnje, film ne može ostati neosakaćen, i potrebno je veliko strpljenje da ne izađemo iz bioskopa i neviđen napor da bismo doprli do srži. Kada tamo ipak dođemo, shvatićemo da žrtva nije bila uzaludna. Smešten u vreme Taiping pobune (kraj 19. veka), jednog od najkrvavijih i najdugotrajnijih sukoba u kineskoj istoriji, film se fokusira na sudbinu generala Panga (Li), koji se, razočaran u carsku vojsku, bratimi sa dvojicom bandita: iskusnim i harizmatičnim Er-Huom (Lau) i prilježnim mladim Wu-Yangom (Kaneshiro). Međutim, prinuđeni glađu, njih trojica se sa 800 sledbenika pridružuju istoj vojsci iz koje je Pang dezertirao. Srčani borci, vezani međusobnom odanošću, oni postaju ključan element u suzbijanju brojno nadmoćne pobunjeničke vojske, ali i instrument u rukama korumpirane dinastije Qing. Pang, opijen novostečenom moći, iskorišćava vernost svojih prijatelja i tera ih na izbore koji su za njih moralno neprihvatljivi, kaljajući time krvnu zakletvu koju su jedan drugom položili, a izdaja i povreda časti zločini su koji se u istočnjačkoj kulturi surovo kažnjavaju. Chan se ne libi da razotkrije moralnu trulež vladajućih slojeva kineskog carstva na samrti, pri tome perfidno eskivirajući kontroverzne činjenice koje su s ovom truleži povezane (npr. činjenicu da su pobunjenici bili hrišćani koje su finansirale Velika Britanija i Francuska. Krvavo gušenje Taiping pobune prikazano je bez skrupula prema gledaocima s osetljivijim želucem – spremite se za veoma slikovito nasilje i nekoliko do srži potresnih ratnih scena. Ipak, ako želite da se poštedite goreg kasapljenja, odgledajte film u originalu. Nemojte sebe mučiti onim zlom od sinhronizacije koje su gledaoci ovogodišnje Cinemanije morali da istrpe.",0,1
"Situacija koja otvara film Karaula, u kojoj poručnik Pašić (Emir Hadžihafisbegović) objavljuje vanredno stanje u karauli na jugoslovensko-albanskoj granici da bi imao vremena da izleči sifilis, podseća na zaplete komedija praške škole: lične (najčešće duboko intimne i prozaične) potrebe junaka sučeljavaju se sa društveno-političkim ulogama u koje su čvrsto ukalupljeni (u ovom slučaju opštevažeći partijski zadaci, vojnička budnost na granicama otadžbine...) i samim tim ih ironizuju. Tako otvoren, film Rajka Grlića mora da obraduje svakoga ko ima naklonosti ka filmovima Tito i ja ili Strogo kontrolisani vozovi. I utoliko ga više razočara kada pogleda film do kraja. Umesto istrajavanja na imaginarnom zapletu koji bi upravljao celom pričom, autori ga degradiraju u aforistični motiv za povremeno zasmejavanje publike, a dinamiku filma na dalje diktira žanrovski šarolika životna drama dvojice vojnika. Zabranjena romansa sa poručnikovom ženom jednog od njih na tragu je tugaljive ljubavne priče iz Oficira sa ružom, a pokušaj bekstva iz karaule drugog vojnika nalik je na satiru poput Dobrog vojnika Švejka. Pri tom, ove dve linije slabo rade zajedno, jer je odnos dva vojnika površno skiciran, te njihove drame deluju kao dva simptoma pomenute početne situacije. Tretman je srodan televizijskim serijama: linije radnje imaju nekakav zajednički sadržalac (to što oba vojnika pripadaju istoj karauli, npr.), ali se prepliću mahom kao međusobna odmorišta sa mehaničkim kopčama. Mogućnost da se iskoristi čitav orkestar zapostavljena je i podređena solo izvođenjima. Razlog za ovakvo ispuštanje uzda i prepuštanje junaka nekakvoj sudbini sveopšte drame umesto konkretne dramske situacije leži u tome što vremenska odrednica “uoči rata” tokom filma sve više dobija na ambiciji da isili priču i junake na predskazivanje haosa koji će uslediti (ratovi i raspad zemlje) umesto da ih naprosto tretira u datoj vremenskoj tački (JNA, kraj 80-ih). Kao da oslanjanje autora na činjenicu da gledaoci znaju šta će uslediti nakon vremena u kom se odvija radnja filma (pomenuti ratovi i raspad zemlje), doprinosi da svoje junake manje upućuju na odnos prema okolnostima koje su im nametnute konkretnom situacijom (vanredno stanje u karauli), a više prema ideji da svojom dramom treba da ponesu krst budućeg raspada zemlje. Ovo se ponajbolje vidi u raspletu filma: linije radnje (poručnikova bolest i strah od nadređenih, ljubavna veza između poručnikove žene i vojnika od poverenja, pokušaj srpskog vojnika da pobegne iz karaule) bivaju naštimovane da se jedna o drugu pomahnitalo sudare i naprosto ponište, umesto raspletu. U ovom trenutku gledalac ostaje potpuno pogubljen čak i prostorno: ko odakle dolazi, ko se sa kim mimoilazi, itd. Kao da je autor rekao junacima: kako znate i umete svi da se okupite - biće kraj filma. Hvale je vredan trud reditelja da film deluje “tačno”, najpre vidljiv po odabiru multinacionalne ekipe glumaca. Međutim, ovo ne važi i za stil glume gde deluje da svako glumi u nekom svom filmu. Npr. rola Verice Nedeske Trajkove deluje kao ištrihovana verzija neke bremenite pozorišne uloge, dok Bogdan Diklić preteruje u karikaturi. Kako nema stilske konstante na kojoj bi počivale sve glumačke kreacije, deluje da jedna grupa glumaca igra normalne, a druga nenormalne ljude. Ukratko, Karaula je mogla biti odličan film, možda baš onakav kakvim su ga, nakon premijera, predstavljali u horu svi južnoslovenski kritičari.",0,0
"Agonija, ooooo agonija što bi rekao Duško Dugouško. Raspali IMDB i njihove ocene. E bre ovaj film da dobije 7.2. Stvarno mi nije jasno ko su ti indijanci koji su ovom sranju koje te dva ipo sata davi i ubija dali 7.2, a ima ih oko 14000. Lepo sam rekao posle onog raspalaog Zohana da nikad više neću pogledati ni jedan film od raspalog Adama Sendlera i opet sam samog sebe zajebao kako samo ja to umem. Ovde čuveni Sendler glumi komičara George Simmons-a (ma ne može ni da glumi komičara) koji ima ogroman keš i živi u svojoj ogromnoj kući sa svojim velikim bazenom i svojom ogromnom garažom u kojoj i ne zna koliko besnih automobila ima. Ali jadni Đorđe je usamljen, nema drugare, a pored toga saznaje da boluje od neke zajebane bolesti i da mu se bliži kraj…aaaaaaaa koja patetika. Tako jadni Đorđe jedne večeri upoznaje pritupog i smotanog komičara amatera Ira Wright (Seth Rodgen-e, šta ti je ovo trebalo u životu) koji mu postaje lični asistent. Na žalost, Đokica negde na sredini filma sazna da je ozdravio i onda sam se do kraja filma nadao da će se bolest vratiti. To je otrilike jedino što me je zadržavalo da odgledam do kraja. Ali na žalost, nema pravde. Đorđe je ponovo bio zdrav i čvrsto rešen da promeni svoj život, nadoknadi sve što je propustio i ponovo pridobije devojku svog života koju je nekada davno izgubio…blaaaah…2.5 kokica za 2.5 sati mog života.",0,0
"Ekranizacije popularnih igara obično imaju vek od najviše dva nastavka. Pritajeno zlo za sada drži rekord, i ako nastavi, prestići će broj delova igre. Za četvrti po redu pobrinuo se Paul W.S. Anderson, scenarista svih i reditelj prvog Radnja se direktno nastavlja posle događaja iz prethodnog. Alice (Milla Jovovich) sa svojim klonovima odlazi u Tokio da se obračuna s novim direktorom korporacije Umbrella. Već na početku reditelj se efikasno rešio gomile klonova, s kojima bi verovatno imao problema kasnije na nivou priče. Alice, jedina preživela u napadu, upada u nevolje kada joj ubrizgaju antivirus koji joj znatno oduzme moći, mada se to u nastavku filma ne primećuje, tako da niste sasvim sigurni da li je imalo efekta ili ne. Osim telepatskih sposobnosti sve ostalo je i dalje tu. Posle obračuna odlazi da potraži ostatak ekipe, koja je otišla da traži utočište u misterioznoj Arkadiji. Nalazi jedino poludivlju Claire (Ali Larter) koja ima amneziju i sećanje joj se polako vraća. Na kraju prethodnog filma stekao se utisak da će ona preuzeti sve, jer Alice odlazi na drugu stranu; umesto toga, Claire sve vreme ostaje u njenoj senci. U filmu nema prave napetosti, jer Alice je skoro nepogrešiva, jedino kada se suoče sa džinom, koji vitla besmisleno velikom sekirom, biva onesposobljena na koji minut, i kada se Claire bukvalno pretvara u nju, ali to kratko traje. Osim dosta novih likova, kojima jedva da zapamtite ime jer ih vrlo brzo eliminišu, ne dešava se mnogo toga. Nema nikakvog pomaka u priči, zla korporacija Umbrella još uvek je tu i eksperimentiše na šačici preživelih ljudi. Alice ih i dalje juri, ali nikako da ih istrebi. Ovo bi trebalo da bude zombi film, ali to više nije, iako su preplavili planetu. U ovom nastavku postaju samo deo scenografije, čak nisu uspeli ni da ubiju nekog, osim na početku, kada se prikazuju prvi dani zaraze. Junacima nisu više prava pretnja, jer ih bez preterane muke tamane kao gamad. Akcenat je stavljen na čudovišta kojima je pripala zabava ubijanja. Oni verovatno predstavljaju sledeću lestvicu u evoluciji zombija. Najveći promašaj je bitka s glavnim negativcem, koji izgleda kao kopija zlog Nea, čak su prekopirali i izbegavanje metaka iz Matriksa. Sve ostalo je kako treba: savršeno čista slika, fenomenalna koreografija, dosta slow motiona u borbama, verovatno da bi se povećao efekat kada gledate 3D verziju, čak su koristili istu tehniku kao u Avataru. Najveći adut filma i dalje je Milla Jovovich, koja je ponovo dokazala da je najveća akciona heroina. Ona je dovoljan razlog da se film pogleda.",0,0
"Užasno potcenjen film! Predvođen dvojicom najpotcenjenijih glumaca u Holivudu, i režiran od strane najpotcenjenijeg reditelja. Mašta Terija Gilijama (Terry Gilliam) nas iznenađuje fantastičnom pričom kajanja, iskupljenja i vaskrsnuća. Svaki lik u ovom filmu prolazi kroz metarmorfozu, svako uči jedan od drugog kroz svoju tranformaciju kao nešto što je potpuno neočekivano. Ovaj film je inspirisan i zasnovan na mitu o kralju koji na samrti, kroz izdaju i tragediju gubi Sveti Gral. Njujork 80-ih je apsolutno adekvatno mesto da se ova fiktivna i simbolična potraga odigra, i nadrealna teatralnost nekih scena samo još dodatno doprinosi celokupnom artističnom šmeku čitavog projekta. Ovaj film je vizuelno apsolutno izvanredan, jednostavno funkcioniše perfektno na toliko mnogo nivoa. Krenuvši od mnoštva njegovih apstraktnih slojeva, mi dobijamo zanimljivu, smešnu i inteligentnu komediju o dvojici ljudi, i njihovih dogodovština, iako kompletno različitih – a sve to prožeto kroz jednu divnu ljubavnu priču, ili ipak dve… Što se tiče glumačke ekipe, mislim da ne treba mnogo objašnjavati o nijansama i kvalitetu koji su pružili profesionalci kao što su Džef Bridžes (Jeff Bridges) i Robin Vilijams (Robin Williams). Plus, posebno bi trebalo pohvaliti i Mercedes Ruehl i Amanda Plummer na sjajnoj podršci. Ovaj film je stvarno prelep za gledanje, i sam uspeh kombinovanja tako duboke tematike s humorom je pravo remek delo. Jedan od meni dražih filmova.",1,1
"Posle Shawshank Redemption, Green Mile i The Mist, evo nam još jednog remek-dela po romanu Stivena Kinga. Do knjige sam došao pre nekoliko dana tako da je još nisam pročitao pa neću vući paralele između nje i filma. U samom uvodu vidimo automobil koji se zaputio 'Bogu iza nogu'. Osim što gledalac ovde uvidi lepotu prirode, on utvrdi koliko je čuveni hotel udaljen od civilizacije. Što bi naši stari rekli 'dve muve jednim udarcem'. Doduše, na koji sekund se vidi senka helikoptera iz kog se snima sve ovo. Ubrzo upoznajemo glavne likove koji će sami provesti zimu u hotelu ali i saznajemo mračnu prošlost samog zdanja. Tu gledaocima može da se učini da im je manje-više servirana i buduća priča. Samo nepažljiv gledalac će na kraju filma pomisliti da je bio u pravu. Kjubrik još jednom pokazuje svoju genijalnost. Čovek sve čega se dohvati pretvori u zlato. Jednostavno, on nema film a da nije vrhunski. Ovde je postavio domaći zadatak svima kako se gradi atmosfera. Pre svega se fino potrudio da predstavi koliko će likovi biti izolovani od svega. Sledeća stvar koju nam je genijalno servirao je sam hotel. On izgleda velelepno, ali da bi bilistao u pravom sjaju, u njemu bi morala da se nalazi gomila ljudi. Ovako, prazni, jednolični hodnici deluju sablasno. Scene u kojima se klinja vozika hodnicima su tako sjajne i tako dobro snimljene da sam sve vreme imao utisak da će nešto da iskoči iza ugla ili kroz neka od vrata. Takođe, film uspeva zvučnim efektima da prikaže celu prazninu i veličinu tog sablasno praznog prostora. Imamo scene u kojim klinja vozi svoj tricikl gde točkovi odzvanjaju hodnicima, takođe imamo scene u kojim glavni lik baca lopticu od zid što odjekuje opet celim hotelom. Što se tiče onog što čini glavnu priču, tu treba biti veoma pažljiv, jer opet, onaj isti nepažljivi gledalac će sve pripisati ludilu. To bi opet ostavilo mnoga otvorena pitanja ali ovde ih nema. Zbog toga, svaki razgovor u filmu, svaka pričica koja se pojavljuje može da ima veliki značaj. Ovaj film je toliko dobar da bi lagano mogao da se razdvoji na tri odlična horora. Ovde smo dobili sve u jednom i to je genijalno ukomponovano u celu priču. Kada sam komentarisao cenjeni Session 9, dobio sam mail sa pitanjem kako je moguće da mi se taj film nije svideo više. Evo odgovora na to pitanje. Session 9 je praktično preuzeo neke elemente The Shining-a i bazirao se na njih. Ne sporim kvalitet tog filma ali sam ga gledao nedugo posle ovog remek-dela i zbog toga nije uspeo da mi ostavi bolji utisak. Kada sam pisao o Don't Look Now pomenuo sam spori ritam i tog i ovog filma. The Shining-u ne samo da ne smeta taj sporiji ritam, on tim ritmom koristi svaku mogućnost da podigne kvalitet filma. Koristi sav potencijal svake scene. U postu o filmu Ils sam pominjao da čim je scena počinjala da bude napeta, nešto bi je prekinulo. E ovde upravo ta tenzija dolazi do izražaja. Pomenuo sam već klinjihe vožnje dugačkim, sablasno praznim hodnicima hotela. Imamo i scene gde njegovi roditelji idu tim hodnicima, imamo sablasne pojave, imamo bolesno dobro finale i jurnjavu kroz lavirint ispred hotela. A taj lavirint, braćo i sestre... Kroz njega dvoje likova prolazi jednom u toku dana. Momentalno sam sebe zamislio unutra i mogu vam reći da osećaj nije ni malo prijatan. Reč dve o glumi. Džek Nikolson... mislim da je ovo sasvim dovoljno. Šeli Duval sa svojim karakterističnim izgledom i fantastičnim pogledom daje odličnu notu svemu ovome. Nedavno sam ovaj film reprizirao sa ortakom koji je rekao 'zar nisu mogli naći lepšu glumicu'. Verovatno jesu, ali bolju za ovu ulogu teško. Deni Lojd je sjajan. Biti ovako ozbiljan, za jednog klinca je pravi poduhvat a ovaj dečkić je ulogu izneo vrhunski. Kao što sam već više puta pomenuo, kada je Kjubrik u pitanju, ja ne znam za slab film. Za sada, jedino mi se nije dopao Dr. Strangelove ali to se spremam reprizirati tako da moje trenutno mišljenje svakako treba uzeti sa rezervom. Ovaj film je remek-delo koje treba da bude na meniju svakog filmofila.",1,1
"Život Klajda Šeltona (Gerard Butler) će se raspasti kada mu dvojica naoružanih kriminalaca upadnu u kuću i ubiju ženu i dete. Jedan od njih nekoliko godina kasnije, zahvaljujući alavosti tužioca Nika Rajsa (Jamie Foxx) , dobije i više nego dobru nagodbu . Videvši da je pravosudna pravda sve, samo ne dostižna, Klajd preuzima stvari u svoje ruke započevši talas osveta koji će ugoziti Rajsov život ali i živote većine stanovnika Filadelfije. Vrsta klišea mudrosti je kada ovakvu lokaciju izaberete za snimanje filma sa pravničkim elementima. Kao mesto potpisivanja Deklaracije nezavisnosti, centar svega pravednog, Filadelfija ima funkciju prikazivanja kako ceo sistem može da omane, građani bivaju žrtve nepravde a glavni krivci se provlače bez većih gubitaka. Ovde sva mudrost filma ”Law Abiding Citizen” prestaje, ako je uopšte i bilo. Ostatak radnje odvija se pod okriljem izveštačene napetosti, sadržajnost biva zamenjena masovnom eksplozivnošću dok nivo nerealnog, omeđen Batlerovim pokušajem amerikanizacije i Foksovim izigravanjem ”I don’t give a shit advokature”, raste sa svakom novom spravicom za masovno ubijanje. Dva glumca napipavaju svoje likove kroz mrak. Jasno je da ne znaju šta se od nih očekuje, scenario im ne pomaže jer ne poseduje ni jedan suštinski kvalitet. Uostalom kao ni režiser Feliks Geri Grej (F. Gary Gray) me je ”The Italian Job” zabavio isto koliko me je ”Law Abiding Citizen” izneverio. Metodi kojim Klajd eliminiše svoje mete, interesantni su u početku, neki se čak mogu okarakterisati kao inteligentni, mada, sve padne u vodu kada ”Wall-E” ispaljuje projektil i uništava dva džipa. Ne verujem da je iko očekivao vrhunski film, čak ni preterano kvalitetan. Sve što smo želeli je malo lake akcije sa minimumom realnosti. Od kada su filmska zabava i intelektualno zatucavanje postali isto?",0,0
"Srbija je vazda bivala i ostala gladna fenomena. Pa tako je i na polju filma. Fenomen predstavlja i poplava (mahom potpuno promašenih) ovdašnjih filmova čiji autori nisu ni pokušali da barem malo zatome gnušanje koje osećaju prema plebsu. U tom talasu tzv. fondovskog filma našla su se i ostvarenja kojima bi i dijagnoza krajnje neveštosti i nemuštosti bila kompliment prve vrste - Tamo i ovde, Čekaj me, ja sigurno neću doći, Kao rani mraz, Plavi voz... A onda usledi nalet novog fenomena. Montevideo, Bog te video je film koji je još tokom svog nastajanja, a mimo PR vratolomija i dimnih zavesa, uspeo da generiše pozitivnu predrasudu većeg dela gledateljstva koje, sada kada je film u bioskopima, pokazuje jasnu želju da taj film i pogleda - pa se na sve to desi da mnogi u takvom filmu i iskreno uživaju. U slučaju filma Dragana Bjelogrlića Montevideo, Bog te video jeste reč o filmu koji se bez mnogo oklevanja naslanja na talas revizionizma i istorijskog sentimentalizma sa neskrivenim patriotskim štihom na šta nas je Zdravko Šotra (u TV mediju, doduše) navikao u slučajevima adaptacija dela Mir-Jam. Ali, srećom Bjelogrlić i ekipa su datu mustru unapredili i digli na viši nivo izrade. Montevideo, Bog te video nudi priču o poduhvatu tada teškom mukom formirane jugoslovenske reprezentacije na prvom Svetskom prvenstvu u fudbalu u Urugvaju. Ovde je reč o uvodnom delu diptiha koji se tiče geneze ideje odlaska u Montevideo i peripetija koje su pratile taj naum. Bjelogrlić se u tom dijahronijskom smislu pridružuje Šotri u sanjalačkoj potrazi za tragovima (mitske) lepše Srbije u tih desetak godina varljivog srpskog belle epoquea između dva svetska rata. Ipak, ocene da se u slučaju Montevidea... radi samo o uparađenijoj verziji „šotrijane“ jeste zlonamerno uproštavanje onih čije filmske veštine ne prevazilaze okvir naglašeno dijaloških pripovesti o novomilenijumskim velegradskim zgubidanima i probisvetima kojima se do krajnosti pasiviziranim (loš) život nekako uporno događa i dela filmske publike koje poza, lenjost i bigotizam sprečavaju da konzumiraju i iole drugačije sadržaje. Umesto „šotrijane“ čini se da autori Montevidea... zapravo istražuju korene, nasleđe i moguće obnavljanje nečega maglovitog, a privlačnog, što bi se moglo podvesti pod srpski ekvivalent naširoko poznate i višeznačne americane. S tim u vezi, mudrije bi bilo Montevideo... smestiti u prirodniji poredbeni kontekst (takođe Šotrine TV serije) Više od igre; tim pre što priča o evoluciji nacionalne naravi u oba slučaja biva garnirana fudbalom kao simboličkom štakom i izlazom van zadatog zabata. Montevideo... gubi u poređenju sa serijom Više od igre, ali pri toj oceni, pak, valja imati na umu dve važne stvari – Montevideo... nam je zasad dostupan u ovoj skraćenoj filmsko-bioskoposkoj varijanti (po završetku nam sleduje i serija od desetak epizoda), a i Bjelogrlić svoj rediteljski debi stvara u manje komfornim okolnostima i pri stanju stvari kada su filmsko-televizijski sadržaji (upornim i ostrašćenim naporima neveštih mizantropa među ovdašnjim „stvaraocima“) izgubili na širem društvenom značaju koji su neosporno imali u danima nastanka i prikazivanja Više od igre. Premda nedvojbeno duboko uronjen u lokalni kolorit i kontekst, Bjelogrlićev film ipak u značajnoj meri pokazuje i odstupanje od ovdašnjih uvreženih tematsko-motivskih matrica i estetskih preokupacija. Na planu motiva, ovo delo počiva na sadejstvu ideja sabornosti/jedinstva, proaktivizma i pozitivnih emocija, što ga sve dovodi u koliziju sa ponudom iz poslednje srpske filmske decenije, a vidan je napor (fotografsko-scenografski-kostimografsko-muzički) da se ovoj po mnogo čemu jedinstvenoj (i krajnje filmičnoj) priči iz srpskog pluskvamperfekta pridoda i ambicioznije shvaćeno pojavno ruho. Lako su primetne mane koje opterećuju ovo delo - segmenti dušu dali za štrihovanje (mada su ti viškovi očigledno posledica ekonomisanja u vidu istovremenog pravljenja filma i serije), voice-over koji nam pripoveda starmalo premudro dete sa glasom u neprijatnoj fazi mutacije, ponovo glasna i iritantna gluma Sergeja Trifunovića (nasuprot zrelim kreacijama mladog dela glumačkog ansambla), potencirani mačizam (koji neumitno sa sobom povlači i posledičnu mizoginiju i impilcirane homoerotske tonove), anahronizme u vidu povremenog upliva savremenog govora u starovremenske dane i na mahove isuviše upadljivo dramaturško lobiranje. To sve jesu lako uočljive i ozbiljne zamerke, ali čiji zbir ipak ostaje u senci puno povoda koje Bjelogrlić daje za pohvalu od srca. Počev od osnovne što se neko, mada verovatno svestan mogućih ostrašćenih optužbi za populizam i patrijotizam (kako to često biva karikirano u novogovoru naprednijih i osvešćenijih), prihvatio teške rabote da po svetskom šnitu sačini crowd-pleaser po srpskoj meri, a sve to u uslovima kada su se mnogi istrajno i sladostrasno upinjali da tu prezrenu publiku rasteraju iz ovo malo preostalih bioskopa.",1,0
"Ako mi se ikada u životu, nedajbože, nešto desi, želim da me Denzel Washington osveti Mislim da je bilo pitanje dana kada će ovaj rimejk da se snimi. Sa Denzelom. Kao što ne znate sami da pročitate na imdb-u ili Wikipediji, The Equalizer je rimejk popularne TV serije koja je u drugoj polovini osamdesetih Amerikancima davala nadu da se neko i na domaćem terenu bori za njihovu pravdu. A ne samo širom 'podgrejanog' sveta. Bivšeg operativca tajnih službi koji preuzima na sebe da 'klijentima' pomaže u korigovanju sitnih nepravdi igrao je Edward Woodward, belac. Trideset godina kasnije, u filmskoj klimi u kojoj je Liam Neesen postao najneprejebiviji superheroj od svih (najviše zahvaljujući Taken serijalu) neko se setio da Denzel i kad ode po decu u obdanište izgleda zajebanije nego što bi Daniel Craig (BJB), Matt Damon (Bourne), Tom Cruise (Jack Reacher) i Keifer Sutherland (Jack Bauer) izgledali udruženi u neki avendžer tim penzionisanih špijuna. U ostalom, jedna anketa je pokazala da se najviše ljudi na svetu boji dve stvari: da dobiju rak i Denzelovog pogleda. Junaka kao što je Robert McCall bilo je oduvek. Neke od najpoznatijih proslavili su Charles Bronson i Clint Eastwood. Ovi polu-terminatori, polu-anđeli karakteristični su po tome što ne pričaju mnogo, imaju patološku fiksaciju na besprekorno sprovođenje pravde, ne jebu živu sili, a nekmoli autoritet bilo koje vrste, praktično su besmrtni i alfamužijački brutalni. Najveća mana The Equalizer je što na teren ovakvih junaka nije doneo ništa novo, sem nešto malo podmukle i kalkulativne superherojičnosti koja korespondira sa najprofitabilnijim takvijim junakom (prvo slovo B). Robert McCall, iako čovek od krvi i mesa, sve u životu postiže na sličan način kao i maskirani junaci. Oni živi tiho i povučeno, krije svoju pravu prirodu, pojavljuje se iznenada, praktično ga je nemoguće pobediti, a najveća bol u njegovom životu melodramski mu je pričinjena u prošlosti i tu je žaoku nemoguće zalečiti. Antonoine Fuqa, koji se vratio prošlogodišnjim hitom Olympus Has Fallen, i ovde ponovo sarađuje sa Denzelom, nakon po obojicu mega-uspešnog Training Day, narečenom profilu dodao je i malo opsesivno-kompulsivnih poremećaja (ne znam da li ih je i 'original' imao) koji pre svega deluju komično i unose životnost u inače žanrovski prilično tvrd materijal. Kostur The Equalizer je čist žanr. I to toliko kao da ga je pisao neki srpski fan američkog filma preplašen od mogućnosti da mu film neće biti kao oni na koje se sekao kao klinac. McCall je, kao što rekoh, bivši operativac, i više o tome ne saznajemo, ali da se naslutiti (i po slikama u kući njegove prijateljice 'iz vlasti') da je radio pod Bushom mlađim. Njegova otuđena ličnost skrojena je školski: na poslu u nekakvoj 'Uradi sam' prodavnici (najduhovitiji momenat filma, inače) on je all-around guy koga svi vole. Kad dođe kući, živi sam, ima tanjir i čašu, čita knjige, pati od nesanice, i noći provodi u vazda otvorenom dajneru u kome mu je hajlajt noći ćaskanje sa polupunoletnom prostitutkom Teri (Chloe Grace Moretz, poput Nataše iz Nataše). Slabost tvrdih tipova na prostitutke dobrog srca stara je kao vestern (žanr pre ovoga). Kada Teri najebe od svojih ruskih pimpova, Robert oseća potrebu da izniveliše pravdu i kazni krivce. Ovo će inicirati pravi mali rat sa ruskom mafijom i koliko god da novih 'rusa' pristigne Robert će sam uspeti da ih pobedi. Čak i u Rusiji. Ne znam da li je stari McCall takođe imao ovoliko problema sa njima, ali ovaj vrlo popularni neprijatelj iz osamdesetih sasvim je fino legao uzimajući u obzir trenutnu rusku i Putinovu nepopularnost na zapadu. U obračunu, pardon, obradi svih tih stvari Fuqua je napravio i iznivelisan miks (morao sam). Iz sedamdesetih je uzeo profil heroja, koga četiri dekade civilizacije nakon toga praktično ništa nisu izmenile, iz osamdesetih je preuzeo nešto od hiperbolisane nepobedivosti koju je Stallone plasirao kroz nekoliko svojih junaka, iz devedesetih je pokupio post-Tarantinovsku filmičnost brutalnog nasilja i čini mi se da je iz ovih poslednjih dekada iscedio nešto od nihilističke prirode junaka, koji su svi redom sve bezosećajniji terminatori, koje tek još taj patrljak potrebe za pravdom čini ljudima. Fuquai treba skinuti kapu zbog disciplinovane (opsesivno-kompulsivne?) upornosti da sve te elemente dozirano i lepo (ali i predvidljivo) razmesti i potom ih repetativno repetira (morao sam) od početka do kraja filma. Veliki uspeh ovog filma je u tome što uspeva da napravi junaka koji je podjednako neodoljivo privlačan i iritantno odbojan svojom (ne)verovatnošću, 'lakoćom' kojom mu stvari polaze za rukom, kao i svojom nepobedivošću. Očigledno je u Holivudu prepoznata jaka žeđ za filmovima čiji junaci bespoštedno dele pravdu u bilo kom osvetničkom kontekstu ili obliku, i u tom smislu The Equalizer, sa Denzelom koji u sebi već ima vatru takvog osvetnika, predstavlja total takve ponude i maksimum afirmacije takvog tipa junaka. Sa 132 minuta trajanja The Equalizer pred kraj, ipak, izdaje naše strpljenje i nije bilo baš malo ljudi u bioskopu koji nisu želeli da isprate poslednjih, epiloških par minuta, nakon rastanka Roberta i Teri, a tome je verovatno najveći razlog dramski asketizam samog filma koji je sve sveo samo na neophodni minimum, iako ponekad i previše insistirajući na dužini i repetativnosti pojedinačnih obračuna.",1,1
"Da, znam, da sam dosledna, morala bih ili da promenim ocenu ovog filma iz dva u deset ili da promenim oznaku žanra iz „parodija“ u „krimić“; jer, ovaj film je, posmatramo li ga kao krimić, veoma loš, a u žanru parodije bio bi možda jedan od parodičnijih koje sam videla. No, i bez moje doslednosti, vama je jasno o čemu je reč: Kiss, kiss, bang, bang izgleda kao delo osobe frankenštajnovski napravljene od umetničkih ličnosti Spielberga i Tarantina! Prema kraju filma ta se autorska ličnost još više usložnjava, a mnogobrojne i raznovrsne komadiće identiteta koji trčkaraju naokolo predvodi komadić Voodiea Allena, skandirajući kako su mali, uplašeni i ne naročito inteligentni, zapravo, veći, hrabriji i jači od onih koji se kao veliki, hrabri i jaki predstavljaju! Prosto vam dođe da uzmete metlu i umlatite gamad. Poljubac i pucanj prošaran je grubim i bahatim spilbergovskim humorom (tipa bilmezastog vica iz Otimača izgubljenog kovčega gde istočnjak izvodi komplikovani napad mačem, a zapadnjak izvadi pištolji ubije ga!), a takođe spilbergovski odeven je u dobro skrojenu produkciju s potuljenom ironijom. Ta ironija kod Spilberga je izraz dubokog potiskivanja njegovih prirodnih horor-tendencija, a kod Blacka ona je voljni izraz onoga što ovaj doprekjučerašnji scenarista smatra probitačnim u pričanju priče. Činjenica da je Black bio scenarista filmova serijala Smrtonosno oružje i Poslednji heroj akcionog filma govori u prilog ovoj tezi. Posebnu žalost osećam zbog Poslednjeg heroja, filma koji sam, priznajem, veoma volela, ali sam uvek u vezi sa njim morala da odagnavam neki loš osećaj i neubedljivo ponavljam „Ma nema to veze sa Allenovom Purpurnom ružom Kaira!“. Dok pišem ove redove počinjem da strepim i za Usta na usta Manuela Gomesa Pereire koji nema veze sa Blackom, ali ima sa efektima oneobičavanja kojima pribegavaju nejaki, a bezobrazni. Najzad, kad se spilbergovskoj neotesanosti i alenovskoj fau-efektnosti doda tarantinovska surovost i fantazmagoričnost hemijski izmenjenih stanja svesti na kojima se zatim štreberski istrajavalo, e tad se dobije nešto – što se sviđa poširokoj publici! Kakva je ta publika, opisala bih rado i to u detalje kad ne bih znala da u tu publiku spada i naš saradnik Miloš Cvetković koji se sprema da napiše sasvim drugačiju kritiku ovog filma, počev od desetke kojom će oceniti film! Dakle, za koji dan, svi oni koji vole Poljubac i pucanj mogu da na istom ovom mestu da pročitaju još argumenata u prilog svojoj tezi. Što se mene tiče, ništa im ta teza ne valja jer ironija je oružje slabih, sarkazam oružje slabih i bezobraznih, a parodija nekog žanra njegova je sahrana na kojoj se neko neumesno cereka, zbog neosetljivosti ili histerije, svejedno je. Krimi-priče deca su, kako kaže Pavao Pavličić, građanske revolucije u istoj meri u kojoj je to demokratija. Kriminalistički žanr može da postoji samo u društvu u kojem su svi prihvatili pretpostavku da je svaki, i najbeznačajniji ljudski život jednako vredan, da je svačija, i najmanja imovina jednako dragocena i da svi imaju podjednako pravo na pravdu. Samo u takvom svetu moguće je ucenjivati vlade otmicama aviona i samo u takvom svetu istraga zbog ubistva prosjaka može da dobije epske dimenzije. Takvo društvo svakako nije današnja Amerika. A nije ni Srbija. Ako to ne shvatate kao problem, a vi brzo u bioskop, ili do lokalnog pirata, već prema tome kako ste raspoloženi ili koliko vam je imovine u novčaniku!",0,0
"Braćo i sestre, nastavljam sa vašim sjajnim predlozima. Pred vama je vrhunska crna komedija, možda i najbolja koju sam gledao iz tog podžanra. Jedan od dva režisera koji potpisuju ovaj film je Žan Pjer Žene, čovek koji je zaslužan za Amelie, najbolju romantičnu komediju ikada. I ovde je više nego očigledan njegov rukopis. Najbolje stvari kao i u fenomenalnom Amelie su genijalni detalji. Kasnije ću vam otkriti tek nekolicinu njih, samo da bih vam pokazao koliko je ovo dobro osmišljeno. Prvo ću se pozabaviti idejom mesara koji ljudima prodaje ljudsko meso, pri čemu su oni svesni toga. Pogledajmo gomilu glupavih horora gde je to slučaj. Deformisani degenerici žive u šumi prepunoj divljači ali njima se to ne jede već im je ljudsko meso ukusnije pa love ljude kako bi utolili glad. To može da pije vodu u Hills Have Eyes jer ti degenerici žive u pustari. U ostalim slučajevima, bez obzira na kvalitet filma, to je prilično glupava ideja koja ne pije vodu. Šta ovde imamo? Imamo pustaru post-apokaliptičnog perioda, ljude u hotelu koje ta pustara sprečava da idu negde, hrane nema jer sve je uništeno. Meni je to sasvim dovoljno da prihvatim ovu ludačku ideju o kanibalizmu. Što je najbolje, ta ideja je sjajno eksploatisana pa imamo gomile odličnih (ne bljutavih) scena na tu temu. Obično se svi u post-apokaliptičnim temama ubijaju trudeći da predstave kako je sve otišlo dođavola, kako je svet u ruševinama, kako su ljudi jedni drugima neprijatelji... Žene i Karo su se ovde bazirali na fenomenalno osmišljene likove. Evo nekih detaljčića, čisto da vas još više privučem filmu: imamo devojku koja sve kupuje duplo zato što ne vidi i neretko slomi mnoge stvari, imamo ženu koja na sve načine pokušava da oduzme sebi život i te scene su zaista otkačene, imamo čoveka koji krpi kondom na kom se vide dve zakrpe, a on ima dvoje dece, imamo dva lika koja prave predmete koji proizvode zvuk, iako takve stvari nemaju kome prodati u ovakvoj budućnosti... Bukvalno svakom liku je dodato toliko detalja tako da sa ja ne bih usudio da nekog ovde smatram centrom priče. Sve te detalje nećete otkriti odjednom već se čuvaju kao sjajno iznenađenje za svaku scenu. Takođe, imamo sijaset karakterističnih scena kao što smo imali i u Amelie. Fasciniran sam načinom na koji je u svom ovom crnilu u svim tim scenama prepunim živih boja sačuvana vedrost i svaka od tih scena će vam izmamiti osmeh. Evo jedne jednostavne ideje, ali u isto vreme je genijalna jer se niko toga do sada nije setio. Svako od stanara u jednom momentu radi nešto što proizvodi određeni zvuk (škripanje kreveta, krečenje, sviranje, trešenje tepiha...) i svi ti zvukovi koji istovremeno menjaju tempo su uklopljeni u jednu melodiju. Previše je detalja koje bih mogao hvaliti ali smatram da su i ovi dovoljni da Delicatessen-u posvetite pažnju. Ovo je verovatno najbolje što crna komedija može da dostavi.",1,1
"Kada je malo ko to očekivao, neumorni Gus Van Sant je isporučio istinski odličan film. Obećana zemlja trijumfuje po nekoliko važnih osnova – kao problemski film odabranu temu (istraživanje zaliha podzemnog gasa invazivnom metodom koja može da prouzrokuje ekološke akcidente širokih razmera) predstavlja na filmičan način, odlično se drži kao melodrama o slučajnom susretu i nenadanoj emotivnoj bliskosti, može se preporučiti i kao priča o odocnelom sazrevanju, a ovo je sjajan primer znalački uhvaćenog i ilustrovanog duha Amerikane na filmu. Gus Van Sant se ovde vraća ambicioznijim postavkama, a krajnji rezultat je rečit i duboko promišljen film sa izvanrednim glumačkim kreacijama čitavog ansambla. Za nestrpljive, recimo, Van Santova Obećana zemlja, izrasla iz izvanrednog scenarija Matta Damona i Johna Krasinskog, može da posluži kao ogledni primer ponajboljeg iz već dugo dobrano potrošenog američkog nezavisnog filma, ali i kao i sjajna rekreacija delića atmosfere koja je bojila i nosila Boganovichevu maetralnu Poslednju bioskopsku predstavu, te kao rečita ilustracija kanda zbilja neuništivog duha pominjane Amerikane.",1,1
"Love Will Tear Us Apart. Što je sasvim OK, jer nas je ona i spojila 500 Days of Summer je više esej, nego film. Esej o tome šta je prava ljubav, kako je prepoznati, kako je održati i zadržati i, najvažnije od svega, da li je osećaj prave ljubavi (soulmejtstva- ako tražite „uvek više“) zapravo nešto što postoji samo u „očima onoga koji oseća“. Kako verujem da je ovo film u kome ćete, hteli ne hteli, biti prinuđeni da odaberete stranu- njenu ili njegovu, reći ću vam da sam ja odabrao- njenu. Priča je vrlo jednostavna. Dečak upozna curu i zaljubi se u nju. Cura mu iskreno i otvoreno kaže da ona ne zna šta hoće tj da zna šta neće tj da je njoj prijateljska varijanta skroz OK. Njih dvoje zajedno provedu nekih 280 dana, nakon čega ga ona kašira. On pati, pa je ponovo sretne, pa se ponada, pa se onda ona uda. Za drugog tipa. Koga je slučajno srela. Dok je čitala Dorijana Greja u nekom kafiću. 500 dana nakon što je nju upoznao Dečak sretne drugu curu. Ali sada je pametniji. 500 Days Of Summer je maestralan filmski esej koji ne samo da demistifikuje idilu „klasičnih“ romantičnih komedija/filmova u kojima obećanih dvoje uprkos problemima i razlikama uvek nađu svoju sreću, već je i vrlo duhovita i vrlo pronicljiva studija našeg olakog verovanja u „svemogućnost“ ljubavi. Ljubav ne izaziva ljubav. Nažalost. Izaziva poštovanje, naklonost, lojalnost... Verovati u ljubav je lepo, ali očekivati da ona treba da/ mora da obavezuje druge na to isto je... loše po srce. Ona je bila iskrena, od početka do kraja. Sve ostalo odigralo se (samo) u Njegovoj glavi i Njegovom srcu. I obratite pažnju, na kraju filma, kada se njih dvoje sretnu na klupi, kada Ona priča o tome kolika je moć slučajnosti... Kakav hebeni zen momenat! Cepa vam se srce, ali je istina. Prelepa nefer istina. Marc Webb, reditelj, očigledno nije uspeo da se previše ratosilja svog starog posla (muzički spotovi) pa 500 Days Of Summer malo overdozira od nehronološke segmentiranosti i barokne prezasićenosti različitim stilskim rešenjima. Sreća je da oni podižu, „razvedravaju“ ton filma i pomažu pitkosti eseja. Konačno, kapu treba skinuti i glavnim akterima. Joseph Gordon-Levitt (On) je fenomenalan kao pogubljeni, iskreni „dečkonja u ljubavi“. Zajedno sa Shiaom LaBeoufom, Gordon-Levitt je najtalentovaniji holivudski glumac mlađe generacije, mladi James Stewart, ako mene pitate. Istu količinu komplimenata zaslužuje i Zooey Deschanel , bez koje, skoro ništa u ovom filmu ne bi bilo moguće. Ona je trenutno najveća indi-heroina i ovo je teren čijoj arhitekturi je njen dosadašnji opus bio i podrška i inspiracija. Zooey ima okice ispod kojih usta mogu svašta da vam kažu. I to se u ovom filmu najčešće dešava. U kanonu ljubavnih filmova, 500 Days Of Summer treba da zauzme neko od slobodnih mesta među najbitnijim filmovima žanra. Generacija X 2.0 nema relevantnijeg filma za svoje post-ljubavne muke.",1,1
"Srbi i dalje nemaju muda da snime ovakav film Da se korigujem pre nego mi automobil eksplodira, Srbi imaju i muda i talenat da snime film kakav je Život i smrt porno bande, ili Lepa sela, lepo gore, ili Srpski film, ali ne i ovakav. U srpskom filmu ovakve teme i ovakvi ljudi uvek će biti u službi nekakve pedagoške mere, 'ukazivanja na problem', pokušaja traženja uzroka problema, uz tmurne pokušaje da se dočara ljudsko, a ne samo srpsko, posrnuće. Kod Branka Schmidta (koji ubrzano uz Viteza postaje moj omiljeni hrvatski redatelj) ovaj film služi samo da bi se reklo- u Hrvatskoj žive (i) odvratni ljudi, Hrvatska je (i) odvratna, Zagreb je (i) najgori i to što vi skrećete pogled od ovakvih stvari ne znači da vam miris smrada neće polomiti nos. Mnogo sam filmova gledao, a jugoslovenski film dao je ogroman doprinos 'ovakvim filmovima', ali četiri junaka Metastaza spadaju među najogavnije ljude čije sudbine sam pristao da pratim. Krpa, Filip, Kizo i Dejo su četiri druga iz detinjstva. Iako je jedan od njih Srbin (Dejo), čak ni rat i činjenica da su dvojica njih (Krpa i Filip) branili otadžbinu, nije ih rastavila. Oni i dalje navijaju za Dinamo, idu na tekme, opijaju se do obeznanjivanja i ratuju protiv svih ostalih. Schmidt ih pojedinačno predstavlja kroz četiri mini-epizode, koje u isto vreme prave i neku vrstu hronologije događaja koji dovode do poslednje epizode, tj 'Metastaze'. Krpa je psihopata kome rat možda jeste, možda nije (nije) naudio toliko da se danas ponaša kao bezdušni varvar koji bez problema tabači i devojku i komšije i sve koje stigne. Alkos. Kizo je alkoholičar koga je rat potpuno sjebao, te sad vegetira u su-zajednici sa majkom kojoj krade pare iz novčanika za alkohol i tekme. Brine o malim macama ispred zgrade. Filip je bivši narkoman koji se vraća sa lečenja iz Španije. Kad sa prezirom odustane od toga da mu otac sredi posao sa lokalnim tajkunom, vraća se švercu droge. Najogavniji. Dejo je Srbin. Navučen na heroin. I alkohol. I dajštadaš. Kad nije bezdušni pokvarenjak, vegetira kao i svi urađeni narkomani. Scmidt je nemilosrdan. Čak i u poslednjem 'humanoidnom' utočištu ovih hulja, njihovom prijateljstvu, on traži i nalazi rupe, nacionalističke, oportunističke, bezobzirne, sebične, samoljubive... Schmidt, kao i pretpostavljam država Hrvatska, ne zna šta će sa ovim ljudima, ali činjenica da film nosi naziv Metastaze nekako sugeriše 'final solution'. To su sve dobre i orginalne strane filma. Loše su da scenario tapka u nekim opštim mestima, od rashodovanih porodica do prepoznatljivog plemenskog prikazivanja navijača. Ali ni to nije loše koliko replike koje su preplavljene psovkama, i kad treba i kad ne treba i kad nikako ne bi trebalo. Valjda je jasno da ja ne nastupam ovde kao zabrinuti pop, već kao zabrinuti kolega scenarist koji želi da ukaže da ovako slasna upotreba psovki deluje kontraproduktivno, pretvara sve junake u jedno, prestaje da ima ikakav efekat, smara, deluje kao lenj scenaristički rad i srozava opšti utisak. U isto vreme, imao bih i malecnu primedbu spram poslednje scene koja odiše odveć Lock, stock... humorom koji nekako pravo niotkuda ublažava i menja crndacrnjinemože biti kolorit filma, u kome nema mesta smejanju. Ovi ljudi nisu mangupi. Ovi ljudi nisu više ništa.",1,0
"Pre svega da napomenem da će vam se možda činiti da sam vam otkrio mnogo stvari u toku ovog izlaganja, ali reći ću vam da sam vam otkrio malo stvari s početka i neki nebitan detalj koji se desio kasnije. Baš me je zanimalo šta će da učine i kako će priču o Crvenkapici uklopiti u film i napraviti nešto što ima elemente horora. Prvi utisak je da su estetski scene savršene. Potom se upoznajemo sa našom Crvenkapicom koja voli momka po imenu Piter ali je njeni udaju za momka po imenu Henri koga opet voli njena sestra. Postoji priča da se ta seka žrtvovala vuku jer ne želi da živi bez Henrija... Znam braćo, i meni je već muka dok ovo pišem, ali zamislite kako mi je bilo dok sam ovo gledao... Inače i ovde imamo onaj zaplet iz omraženih nam sapunica, tipa lik je skontao da je njegova sestra od bakinog stričevog ujaka po majčinoj strani ustvari njegov otac. Tako da što se tiče Crvenkapice i njene porodice, tu se nije znalo ko je koga... Inače to selo je izolovano u nekoj šumi i oni prinose žrtvu vuku kako ih ovaj ne bi dirao... Ja ne znam da li ste pogledali fenomenalni Village, ali ovo je potpuno preslikano iz njega. Još jedna stvar ista je da imamo jednog lika koji je mentalno zaostao. Takođe imamo i nekoliko scena preslikanih iz sjajnog Scarlet Letter filma. Aplauz za retardirane scenariste koji ni to nisu umeli sami da smisle. A ovo što su sami smislili, bolje da nisu. A da, tu je i Crvenkapicina baka koja zaista živi u šumi... jedno sto metara od sela. Crvenkapicu inače glumi simpatična Amanda Sejfrid. Geri Oldmen, maestralni glumac, očigledno je dobio finu svoticu da se pojavi ovde, jer njegovo samo ime vredi više od ovog smeća. On glumi oca Solomona koji se bori protiv veštica, zveri i sličnih pizdarija. Recimo da se radnja filma dešava pre jedno 7 do 8 vekova. Zamislite onda lika koji iznese ceo solarni sistem i priča ljudima o poklapanju planeta i to oni kao kontaju. Još jednom bravo za scenariste. Inače vuk ustvari nije vuk već vukodlak tako da ako ne pretpostavite kraj kada se povede priča o tome, onda zaista niste uključili ni delić mozga. Film je rejtovan sa PG13, znači da klinci mogu da gledaju ovo uz pratnju roditelja. Zamislite sada roditelja koji sa klinjom gleda ovo sranje i mora da objasni svom detetu da je ova devojčica na ekranu koja 'vodi ljubav' pred milionskim auditorijumom, ustvari ona devojčica o kojoj su mu pričali priču. Na kraju, sve se to može sabrati u ovo: Ovo je sramota... ovo je pljuvanje u lice priči koja nam je pričana kada smo bili deca... ovo je uvreda za ime Crvenkapice... braća Grim se okreću u grobu.",0,0
"Teško se odlučim za gledanje filma gde je rasizam jedna od tema. Izgubio sam nadu da tu neko može da napravi nepatetičan pametan film. The Help je klasičan primer idiotije koja me je iznervirala sa svim svojim karikaturama od likova. Obavezno se napravi takva struktura da su svi idioti rasisiti i obratno. Obavezno se napravi takav odnos da su retki tolerantni i da su to inteligentni i pametni ljudi. Ne želim da ovo zvuči pogrešno, ali rasizam nema veze sa inteligencijom. Prezirem rasizam i bilo kakvu formu ugnjetavanja, vređanja i povređivanja drugog. Ali isto tako prezirem takvo serviranje priče sa karikaturama od likova. Zašto? Zato što ništa ne radi dobro samoj temi rasizma već na film servira neki crtani film o lošim čikama. To Kill a Mockingbird je napravljen pre više od 50 godina a napravljen je pametnije od svih ovih novih kretenija poput npr. Remember the Titans. Neću patetiku, hoću realnu priču, hoću ogoljeno a ne karikirano zlo. Ne bavi se film rasizmom kao glavnom temom već prihvatanjem razlika. Najveći deo filma zauzimaju klinci. To je odličan izbor iz prostog razloga što su deca ogledalo roditelja. Osim u ekstremnim slučajevima, roditelj formira dete onako kako on zamišlja savršenu jedinku. Kroz decu Atikusa Finča (Gregori Pek) mi zapravo upoznajemo i samog Atikusa. Kroz način na koji on vaspitava svoju decu, mi vidimo njegove stavove. I u tom vaspitavanju i u celom filmu mi se dopada što nema onog jadnog upiranja prsta. Tu mislim na akcentovanjem problema kojim vas film bombarduje non stop. Recimo jedna je stvar kada kažeš detetu da treba da prihvata to što su drugi različiti a sasvim druga kada mu držiš predavanja o boji kože. Za mene je ova prva opcija elegantna jer obuhvata mnogo više stvari. Takođe, daješ detetu šansu da samo shvati šta mu je činiti iz onoga što si mu rekao. Iako možda zvuči čudno, To Kill A Mockingbird je film za decu koja odrastaju. I u filmu vidimo da se priča uglavnom vrti oko dece. Zašto? Zato što deca upoznaju svet. Zato što deca u početku i ne znaju zlo, nisu svesni loše namere. Deca imaju samo onaj strah od nepoznatog ali i dovoljno hrabrosti da to nepoznato istraže. Deca se ne rađaju sa idejom o rasnoj diskriminaciji, sa idejom o mržnji nečeg što ne poznaju. Deca imaju samo prirodni strah od toga. Sve dok ne upoznaju to što im je strano, sve dok imaju strah, lako im je formirati mišljenje, lako ih je ubediti da je to čega se plaše zapravo zlo. U filmu je odličan upravo taj razvoj ličnosti kod klinaca. Njihovo upoznavanje sa nečim što nije pravedno, sa nečim što je zlo. Videćete silnu muku klinaca da razumeju tako nešto. To njihovo spoznavanje je za mene najveći kvalitet u filmu. Zbog toga što su deca neiskvarena, naši postupci u njihovim očima su veliki. Ako smo im mi uzor, naši postupci ih definišu, naši postupci će im biti reper kako da se ponašaju. Deci ćeš svakako pokazivati nešto čime ćeš ih podstaći na lepa razmišljanja, zainteresovati ih, naučiti ih nešto praktično. Takođe, bitno je i to kako se mi osećamo kada nas klinci gledaju šta radimo. Zbog te dečje nevinosti, krivica koju možemo da osetimo je mnogo veća. Ako uspeš da izneveriš, rastužiš, rasplačeš nevino, prelepo dečje lice, onda možeš samo da se osećaš kao govno. Zbog toga kažem da je ovo pre svega film za decu koja odrastaju. Upoznavanje sa nepravdom, identifikacija zla, osećaj nemoći kada ne možeš ništa da učiniš - sve su to stvari na koje se normalan čovek nikada ne navikne, ali mora da nauči da ih prihvati i identifikuje. Veliki akcenat je bačen na presuđivanje na osnovu izgleda. Kažem, rasizam je ovde iskorišćen u priči, nipošto on nije glavna tema. Imamo suđenje čoveku za koga se vidi da je nevin. On je samo laka meta zbog boje kože. Ako ste očekivali neko napeto suđenje, nema od toga ništa. Naprotiv. Film se namerno ruga spektaklu u sudnici. U jednoj sceni vidimo koliko teatralnost zapravo znači i laž ali kakav utisak ume da ostavi. Film nije želeo da se centrira na ljudsku dramu, na dramu jednog lika i da nas potrese njegovom sudbinom. Film je suviše uopšten za tako nešto. Ako pak volite te sudske drame pune tenzije, neće vas ovo zadovoljiti. Nije mu ni cilj. Na kraju, imamo i prihavatanje različitosti. Rekao sam još jednom da klinci imaju strah od nečeg što ne poznaju. Ako ih na vreme naučimo da ne daju konačni sud na osnovu priča, da ne procenjuju na osnovu izgleda, načuićemo ih da upoznaju svet. Cela ta priča je ovde kao skrivena a zapravo se jasno vidi. Zašto su je onda skrivali od nas, zašto se kao čuva tamo neki preokret? Zato što je ovo, ponavljam, film za klince. Oni neće videti preokret i iznenadiće se a verovatno i oduševiti krajem. Ovakva priča će ih naterati da razmišljaju. Možda je sve to naivno za nas koji smo odrasli, ali za klince, ovo je velika škola. To Kill a Mockingbird je na mene ostavio utisak neverovatno pametno napravljenog filma, filma koji treba da uđe u obrazovanje i da bude redovna lektira. Tehnikalije su nebitne. Suviše je ovde pametnih detalja napravljenih velikom pažnjom koji garantuju filmu svevremenost. Današnji filmovi sa ovom temom igraju na kartu patetike. Preskočite ih. Pogledajte ovo i videćete kakav film ta tema i zavređuje.",1,1
"Kultura je oduvek bila najefektniji način da se osvoji svet Šta god mislili o engleskoj kinematografiji, njena sposobnost da uvek iznova, skoro na isti način, prilazi istim stvarima sa različitim rezultatom ne prestaje da fascinira. “Engleski humor” i “kitchen sink” tematika su nešto što prvo pada na pamet. U filmu Fish Tank nema baš puno razloga za smejanje, ali zato je jedna “klasična” priča o jednom “modernom” odrastanju razlivena po celom pomenutom “sinku”. Mia je petnaestogodišnja devojčica koja živi sa svojom “nešto starijom” mamom i mlađom sestrom u nekim “gomorra” izgledajućim engleskim “blokovima”. Kao i svaka engleska tinejdžerka, i ona više pažnje poklanja svom vokabularu psovki, nego higijeni ili vrsti alkohola koja se konzumira u svako doba dana. Međutim, Mia ima san. Ona želi da postane “ulična”/brejkdens plesačica i zato svakog dana vežba u jednom od napuštenih stanova u svojoj zgradi uz klasike američkog hip hopa. Njeno “odrastanje” počinje kada mama dovede novog momka na gajbu. Ime rediteljke Andrea Arnold meni je sasvim nepoznato (imdb kaže da je dobila Oskara za kratki film), ali mi njen kanski laureat Red Road već danima čuči u redu za gledanje. Njena rediteljska tehnika u Fish Tank-u mogla bi se opisati kao kombinacija Dogme i strogo kontrolisanog realizma Mikea Leigha. Ništa u pričanju ove priče nije ulepšano, od rečnika koji vlada u Mijinoj kući (pičko!kurvo!jebise!), preko prljave čarape koju mamin dečko skida sa njene noge, do travom zagušenog ribljeg jezerceta koje predstavlja “insert iz raja”. U ovom filmu čak i desetogodišnje devojčice puše, piju pivo, dok s prezirom gledaju na “budale” koje paradiraju nekim od brojnih realiti-šouova na engleskoj televiziji. Snaga Fish Tank-a pre svega leži u debitantkinji Katie Jarvis. Ova curica je naelektrisana baš kako treba, spremna da jednog trenutka bude besna kao Obrazovac pred gej paradom, a da već drugog deluje kao flešdens biljčica koju samo što nisu progutali zli betonski blokovi. Njena harizma je ono što krči put kroz manje-više izanđale momente priče o odrastanju i što čini da Fish Tank pulsira skoro kao neverovatno živopisan dokumentarac. Kao što rekoh Arnoldova je priču prikazala “as is”, ali je maksimalno crpela lepotu ružnoće iz svih scena. A pravo je čudo šta dobri stari sloumoušn može i dalje da uradi. Kombinacija svetla koje probija negde oko junakinje sa blago usporenom slikom u nekoliko navrata dalo je emotivnu snagu Mijinom odnosu sa maminim dečkom. On je poput hladnog meseca prošao nekoliko mena u njenom životu, od manjkajuće očinske figure, preko princa spasioca, seksualne figure do ambivalentne mušterije koja je zaboravila da plati za uslugu koja joj je pružena. Još jedan bitan aspekat ovog filma jeste upotrebljena muzika. Od Ciare, preko Erica B Rakima do Nasa i Bobby Womacka, simptomatično je da u engleskom filmu dominiraju američki izvođači, kao i da kao lajt-motiv filma služi tema koja se zove California Dreamin’. Nisam siguran da je ovo posledica Arnoldinog “šta bilo/ sve što vole mladi” ukusa, koliko opor komentar na to da Engleska na terenu realnosti nudi i dalje iste stvari, dok snovi lagano i sa malim šansama za ostvarenje postaju deo velikog, globalnog “američkog sna”.",1,1
"Na minusu koji je zahvatio celu Evropu i kako čujemo nekolicinu ljudi odsekao od škole, ja sam bio veoma zagrejan za sledeće ostvarenje. Ne samo da u njemu glume po mom mišljenju dvoje najlepših i najšarmantnijih ljudi u istoriji filma, već je i danski scenarista Kim Fupz Akeson pripremio doista nesvakidašnju priču, koja posmatrana sa više aspekata možda jeste mediokritetska, ali sa mog stanovišta originalna, da ne kažem indi. Elem to dvoje ljudi su Ian Mek Gregor i Eva Ras, ovaj Eva Grin koji se susreću na vrlo običan i dosadan način i započinju romansu Mek Gregor je profesionalni vrhunski kuvar koji radi u restoranu pokraj njene kuće, dok je Eva Grin infektolog, profesionalni posmatrač ljudi koji umiru od najopakijih zaraznih bolesti. U jednom trenutku, agresivni muškarac je primljen u njenu bolnicu. Tvrdi da mu je zaraza uzela čulo mirisa. Ubrzo će čulo mirisa početi da gube jedna po jedna osoba na planeti… Savršeno skrojena radnja, u vrtlogu romanse, koju su kritičari osudili kao neosnovanu (ali ne i ja), neodoljivo podseća na naizgled sterilne, ali zapravo nabojene, strastvane i strašno ljudske romane portugalskog nobelovca Žozea Saramaga (Slepilo, Smrt i njeni hirovi). Perfektna estetika koja nas stavlja u prve redove borbe, sjajna gluma i razoružavajući osmesi Eve Grin su samo neki od milion razloga da odmah počnete da se bavite piraterijom ovog filma.",1,1
"Suzan je jedna sasvim obična devojka, a Derek je njen jos običniji verenik iz snova. On je ‘weatherman’ sa perspektivom da postane voditelj u nekom izgubljenom gradu za koji pola vas nije čulo, a mozda i više. Njih dvoje su savrseni par i zajedno palniraju njegovu vise nego svetlu buduću slavu, sve dok ‘im’ planove ne poremeti neobični meteorit iz svemira koji na dan venčanja pogađa Suzan i ona sada postaje malo neobičnija nego ranije…. Elem, Suzan je sada gigantsko čudovište ‘Ginormica’ okruzena nekolicinom drugih, od nje različitih, manjih, ali ništa manje strašnih čudovišta…. Sledi jedan period prilagodjavanja, i Ginormica and co. postaju ekipa. Zgodno, baš u tom nekom periodu dešava se gadna invazija na Zemlju od strane uvek ružnih vanzemaljaca, jer zli, opaki i najružniji od svih, vodja vanzemaljaca želi svoj premoćni meteorit nazad, i čudovista postaju od neprocenjive važnosti vojsci koja planira da se bori protiv negativaca. Suzan i drugari i njihove otkačene sposobnosti su od ovog trenutka do kraja crtaća u centru pažnje i oni nam pružaju više od par zabavnih scena sređivanja zloća, da bi na kraju postali opšti heroji uprkos svojim nekonvencionalnim oblicima. Svi su sada ponosni na njih, mama i tata su oduvek znali da je njihova devojčica posebna, a Derek je dobio ono sto je odavno i zaslužio… Likovi su šašavi, ipak, predlazem obraćanje posebne pažnje na predsednika SAD koji zasmejava do granica upišavanja.",1,1
"Neočekivano prijatan film uglavnom nesrećnog (po nas!) Winterbottoma. Pored toga što je neočekivano prijatan (jedini drugi Winterbottomov film koji volim je 24 Hour Party People, ali to bih voleo i da je režirao Milorad Milinković) Genova je i neočekivano neambiciozan film od reditelja koji se dotakao toliko velikih tema kao što su homoseksualnost, incest, Bosna, Tristram Shandy i Guntanamo. Čak bi se moglo reći da se po prvi put kod Winterbottoma ne detektuje potreba ni za čim drugim do da ispriča priču, napravi film i stvori magiju. I u svemu tome je prilično uspeo. Genova je priča o (ne)prevazilaženju gubitka nekog bliskog. Nakon saobraćajne nesreće u kojoj im gine majka, dve devojčice zajedno sa ocem odlučuju da (hladni) Čikago zamene (vrelom) Đenovom. Tata dobija posao na lokalnom fakultetu, a dve devojčice se, svaka na svoj način, upoznajući novi grad, opraštaju sa majkom. Stvar dodatno komplikuje i to što je mlađa ćerka nehotice kriva za majčinu smrt (u igri joj je rukama pokrila oči tokom vožnje), pa se na njenim plećima lome najpotresnije scene ovog filma. Umesto da od materijala pravi sapunicu zbog koje će tetkama suziti oči, Winterbottom maksimalno muze Đenovu kao skučen, neprijateljski grad prepun sitnih ulica u kojima se lako izgubiti i još lakše naleteti na kurvu iz Maroka. Grad tek povremeno prodiše kada porodica ode na plažu, ali i tu je planom koji Winterbottom ne širi preterano prostor za sunce vrlo ograničen. Đenova je u isto vreme metafora i za muku donesenu od kuće, ali i za nemirno vreme koje mora proteći da bi se rane zalečile. Sa bolom se, čini se, najlakše nosi tata (hebote odličan glumac taj Colin Firth) koji na fakultetu pored zanimljivih diskusija sa svojim studentima (mora Winterbottom da procuri kroz raspitivanje za gubitak identiteta poodavno EUnijaćenih zemalja), stiže i da flertuje sa radoznalom studentkinjom. Starija kćer (opasna Willa Holland) prepušta se mladostiludosti sa novostečenim prijateljima i čini se da je njen izbor bežanje od suočavanja. Najviše muke ima mala Mary (apsolutni hit ovog filma Perla Haney-Jardine). Ona noću piški u krevet ili zapomaže za majkom (kome se srce na to ne pocepa, taj sedi u srpskoj vladi), a tokom dana joj se neprekidno priviđanja majka, koja nikako da je ostavi na miru. Genova je možda malo tanja sa dramom i događaji uglavnom služe za građenje tijeksobne atmosfere, dok dva (nepotrebno) ponovljena „gubljenja male Mary“ u Đenovi reanimiraju 'osećaj porodice' kroz podsećanje i na ono šta su izgubili, ali i na ono što imaju. U isto vreme, fotografija je božanstvena, Đenova čas pršti suncem, čaš se gubi u mračnim senkama, a Winterbottom vrlo intuitivnom režijom hvata trenutke kojima ne bih umeo da nađem ni dramaturškog, ni simboličkog opravdanja, ali njihovo prisustvo je poput jednobojnih pazli neophodno da bi se stvorila cela slika.",1,1
"Postoje stotine slojeva koji se teško mogu raščlaniti i na svakom sloju ovaj film prosto nije dobar. Prvo počev od glume, zatim do samog besmisleno trivijalnog pisanja scenarija kome se zna početak, sredina i kraj, pa sve do bezuspešnog pokušaja režije da ovaj film progura malo dalje od Holmarkovog TV filma. Nikom ovde nije uspelo u onome što su namerili. Kvin Latifa je fizio-terapeut koja živi sa svojom sestrom (ili polusestrom nisam skapirao) i dok ona vredno radi u rehabilitacionom centru njena sestra (ili polusestra) uvežbava svoje sponzuraštvo na NBA utakmicama pokušavajući da ušacuje uspešne basketaše. U jednom trenutku, na trivijalan način, Kvin Latif upoznaje igrača Netsa (koga tumači reper Common, jedina jaka karika ovog ostvarenja) koji vrlo brzo upoznaje njenu sestru, koja vrlo brzo nalazi mesto n anjegovoj ogromnoj gajbi. Međutim ne prolazi mnogo i Common pretrpljuje zajebanu povredu na tekmi i njegova karijera preti da će da se sklopi kao kula od karata… Licemerstvo ovog filma se oslikava na mnogo nivoa. Prvo ekipa pokušava da nam objasni da i debele ribe mogu da smuvaju najboljeg (tj. najuspešnijeg tj. najbogatijeg) frajera. To nije tačno. Debele ribe nemaju nikakve šanse kod uspešnih sportista. Nikakve. Već stotinu godina civilizacija pokušava to da kaže izdajući časopise sa mršavim ribama na naslovnim stranama, proturajući i modelujući muški estetizam do te mere da bi ste za prosečnog NBA igrača lako mogli da napravite ribu od gume. Na televiziji ne možete da vidite debelu ribu. Debele ribe ne puštaju u noćne klubove. NBA igrači ne znaju šta su debele ribe. A onda dođe rediteljka ovog ostvarenja (koja je super riba) i kaže da to može. E pa ne može. I to svi znaju. Dakle nije trebalo praviti tako trivijalnu priču. Marko Jarić je odvojio Andrijanu Limu. Nije je odvojio zato što je prepametna i dobar materijal za domaćicu. Zamisli kada bi se njegov ortak iz tima, crnja sa duplo većom kitom pojavio sa nekom neupadljivom ribom iz „huda“. Ko bi još poverovao u to. 3 kokaje. Aj ćao.",0,0
"Britanska kinematografija je jedna od najvitalnijih kinematografija Evrope i jedina koja je mogla da predstavlja ozbiljan pandan Holivudu. Upravo ovaj osećaj zdrave konkurencije između američkog i britanskog filma je radio u korist razvitka filmske umetnosti sa obe strane Atlantika. Britanski film je izvršio značajan uticaj na Holivud četrdesetih i pedesetih godina, da bi sa generacijom Novog holivuda (Skorseze, Kopola, Kubrik, Spilberg, Lukas) koja je donela najprofitabilnije filmove u istoriji filma izgubio trku i kasnije pokušao da sa manje ili više uspeha implementira nove tendencije u sopstvenoj industriji. Jedna od najznačajnijih britanskih producentskih kuća je upravo Ealing Studios za koju je između ostalog snimljen i drugi film Aleksander MekKendrika (Alexander Mackendrick). Ealing Studios će ostati upamćen po svojim komedijama a jedna od najboljih je i poslednji film koji je MekKendrik snimio za Ealing, odnosno Ladykillers (1955). Posle ovog filma on će se okušati u rodnoj Americi i snimiti remek delo Sweet Smell of Success (1957). Jedan od prvih uspešnih filmova reditelja je The Man In The White Suit gde je MekKendrik pokazao da je iskalio zanat, da je dobar pripovedač i da je zainteresovan za kontradikcije modernog kapitalističkog društva koje će kasnije elaborirati u Sweet Smell of Success. Protagonista filma je Sidni Steton, entuzijasta i pronalazač koji na različite načine pokušava da se dočepa labaratorija različitih tekstilnih fabrika ne bi li ostvario svoj eksperiment u kome je na tragu da napravi neuništivu tkaninu koja odbija prljavštinu. Iako ga prvobitno uzimaju za ludaka, Steton uspeva da zadobije pažnju direktora Birnlija preko poznanstva sa njegovom ćerkom. Kada konačno uspe da napravi tkaninu a zatim i odelo, Steton se suočava sa pritiscima kapitalista koji se brinu za budućnost industrije, ali i radnika koji se brinu za posao. Radnici koji idealizuju borbu za svoja prava u kaptalizmu, se postavljaju vrlo pragmatično pred pretnjom da izgube posao, ne razmišljajući o široj slici onoga što bi Stetonov pronalazak mogao da donese. Priroda kapitalističkog sistema je ovde prikazana u svojoj banalnosti i Steton se ovde nasuprot krupnim kapitalistima mogao uporediti sa Teslom kao entuzijastom i idealistom, nasuprot pragmatičnog i profitu okrenutom Edisonu. Neka rediteljska invencija se ovde ne može pohvaliti, ali se može reći da je ovo klasično snimljen film sa svom onim elementima koje Velsov Građanin Kejn doneo modernom filmu početkom četrdesetih. Gluma je besprekorna, ali su likovi podređeni priči tako da su sve uloge svrsihodne i svedene. Film koji može da stoji uz naslove klasičnog holivuda a pritom i društveno angažovan.",1,1
"Jedan od najočekivanijih i najtraženijih filmova prošle godine, poseno u domaćim bioskopima, svakako jeste onaj koji smo vam spremili za ovo nedeljno popodne. Verovatno bih dodao i rečenicu kako je najveće razočaranje, međutim i pored potpisivanja Džonija Depa nisam puno tj. nimalo očekivao od ovog ostvarenja. Chick flick u svakoj meri, ovaj film gubi bitku na skoro svakom frontu. Anđelina Džoli je neka zajebana cica koja dobija tajne naznake od svog ljubavnika koji je vrhunski prevarant, koga juri kako britanska tajna služba, tako i britansko-ruska mafija. Sledeći blede tragove Anđelina na putu za Veneciju iskorišćava smušenog i izgubljenog profesora matematike (Džonija Depa) koga koristi kao paravan. Ali avaj, Džoni, baš kao i ostatak muške populacije bezrazložno pada pokošen simpatijama prema strankinji i odlučuje da je sledi u stopu u opasne vode. Uprkos trejleru u filmu od akcije nećete videti skoro ništa. Čak i ono malo trčkaranja izgleda toliko bedno i beznadežno. Uprkos dvoje A-listera u glavnim ulogama, nešto od hemije ili makar naznaka pripadanja neće se primeiti u ovom ostvarenju. Fotografija je sjajna, međutim više ide u prilog turističkoj organizaciji Venecije, nego reditelju ili glumcima. Scenario skoro i da nema zapleta, pa je kraj toliko, toliko predvidiv. Lik koji je režirao ovaj film ima samo jedno ostvarenje pre, dosta cenjeni The Lives of Others, pa se nadamo da njegov izlet u Holivud neće imati teže posledice po karijeru.",0,0
"A kako bi mogao da se napravi film od toga? Prvo sam mislio da glas softverske ljubavnice pripada Rooney Mari i da je to zapravo neka ekstra softverska igra sa umom sirotog Theodorea, a onda je Spike Jonze pustio Rooney Maru da govori (sve do tada bila je učesnica nemih montažnih sekvenci) i shvatili smo da glas nije njen. Posle toga sve do špice smo mislili da je Emma Stone. A onda smo čitajući imena na špici shvatili da je Scarlett Johansson i osećali smo se kao budale što je Jonze uspeo da nas... prevari?! (Mislim, ipak, ta riba ima najpoznatiji nazal u Holivudu). O filmu možemo govoriti kao o pokušaju filma i kao o onome što je taj pokušaj želeo da nam kaže. Jer, vidite, Her i nije neki film. To je pre radio-drama koja se odvija preko kadrova u kojima siroti Theodore 'priča sam sa sobom' ili kadrova koji na svaki neprijatan način podsećaju na 'parčad emocionalnih drama' kako ih dočarava Terence Malick- pogledi, ćutanja, suze, zagrljaji, grljenja, sunčani zraci, uvek ti jebeni sunčani zraci kroz kose, nozdrve, oči... Ima i scena u kojima živi ljudi na kratko razgovaraju, 'razmenjuju replike'. Jasno je i meni i vama da dvoje ljudi koji pričaju ne čine film, i u tim scenama (ma koliko ih Jonze overdozirano režirao, kao u sceni dejtovanja Theodora i neimenovane cure koju igra Olivia Wilde) ima još manje 'filma' (tj 'stvari za gledati') nego u ovim prvo navedenim tipovima scena. Her je, kao film, dozlaboga dosadan za gledanje. Interesantan je za slušanje dok gledate u nešto drugo, to ne sporim. Još ako ne volite Joaquina Phoenixa (unlike me) tek ste nahebali, jer on, njegovo čarličaplinovsko lice i brkovi sami ispunjavaju 80% filma. Ideja da u nekoj bliskoj budućnosti u kojoj skoro svi ljudi koje pored Theodora vidimo na ulici radije pričaju sa 'nekim tamo', nego sa 'nekim pored sebe', diskretno je data u megapolisu koji ima morbidne instalacije poput putničkog aviona koji vertikalno dotiče zemlju trenutak pre nego što bi trebalo da se čuje 'bum!'. Theodore je momak u razvodu, koji pati za svojom Catherine (ko normalan ne bi patio za Rooney Marom?!!), i koji slučajno kupuje operativni sistem sa 'sopstvenom inteligencijom' u koji se ubrzo zaljubljuje. To ušta se on zaljubljuje svedeno je na (iz filmske perspektive vrlo NE-filmično sredstvo) glas, i samo u jednoj sceni taj glas pokušava da se otelotvori kroz drugo, surogat, biće, ali ta scena kolabira podjednako i u kontekstu apsurdnosti same scenarističke zamisli, koliko i u pogledu praktične filmske realizacije. Svi ostali aspekti ovog filma, od Theodorove drugarice Amy (ima li filma iz prošle godine u kome nije igrala Amy Adams?!!), preko njegovog 'spajkovski' bizarnog posla (Theodore piše pisma umesto drugih ljudi. ili tako nešto) i flešbekova na život sa bivšom ženom, sve je previše blazirano bizarno i previše podređeno toj zamišljenoj budućnosti u kojoj smo toooliko dobrovoljno samo-izolovani. Što se tiče poruka filma (er, čini mi se, on time (pretenduje da) više pleni), obrni-okreni, sve što je Jonze rekao otišavši u blisku budućnost, Hawke, Delpy & Linklater rekli su u tri filma čiji naslovi počinju sa 'before'. Ljudi su sebični, komplikovani, treba mnogo vremena da se uhodaju i zbliže, a i kad se to desi, vrlo je verovatno da će vreme i život učiniti sve da ih razdvoji i raspara, jer naše sebičnosti i komplikovanosti ono su od čega se najteže rastajemo. Jonze je samo dodao, i to ne komično koliko sam se nadao, da će i mašine koje nas oponašaju završiti na isti način. Tj da su velike šanse da će ga čovek opet poduvati, čak i kada ga zamene mašine. Sve na temu otuđenja, nekomunikacije, 'stvari koje nas stvarno zbližavaju (mi sami)' smo već videli. U filmovima.",0,0
"Sramotno malo sam prostora na ovom blogu posvetio vesternima i trudiću se da u budućnosti to promenim, počevši od ove kritike. Ne bih sada da zavlačim tako da ću već u samom startu reći da je “Once Upon a Time in the West” jedan od mojih najomiljenijih filmova. Ovaj film je napravljen u vreme kada su velike studijske kuće ulagale ogromne sume novca u ovaj žanr, stvarajući i plasirajući jedan distiktivni pogled na Ameriku i divlji zapada, kao mesto gde je život težak i pravedan i gde dobro uvek na kraju pobeđuje. Maestralni reditelj Serđo Lione (Sergio Leone) sa ovim ostvarenjem u potpunosti razbija taj romantični pogled na stari zapad i prezentuje ga kao mesto gde je život ipak vrlo jeftin i samo najjači preživljavaju. Priča filma je prilično jednostavna. Desperados zajedno sa misterioznim strancem sa usnom harmonikom kreće u poteru za surovim ubicom koji radi za tajkuna železnice kako bi spasili mladu udvocu i osvetili smrt njene porodice koju je isti pogubio. Ono što ovu jednostvanu priču razlikuje od svih ostalih vesterna jeste fantastična emotivna pozadina i duh koji poseduje. “Once Upon a Time in the West” je projekat koji nikoga ne ostavlja ravnodušnim jer bez preke potrebe korišćenja dijaloga, statične sekvence na osnovu kadriranja i odlične glumačke predstave toliko mnogo govore da je svako dodatno zatrpavanje verbalnim komunikacijama je zbilja suvišno. Pored toga što mali broj dijaloga dozvoljava odličnom kadriranju i fenomenalnoj muzičkoj pozadini da formira emotivni utisak, on još znatno pomaže i u prikazivanju i tumačenju likova koje su nosioci ove fantastične avanture. U filmu niti jedna suvišna reč nije izgovorena, sve što je ispričano je apsolutno neophodno za razvijanje priče, a ostatak je prezentovan kroz facijalne ekspresije i sitne gestove. Ono što je posebno interesantno jeste da ovakva tehnika se ipak ispotavila kao odličan izbor jer likovi ovog filma deluju mnogo realnije nego u većini ostvarenje gde se protagonisti dave verbalnom konverzacijom. Kasting je fenomenalan, sadrži imena kao što su Čarls Bronson (Charles Bronson), Henri Fonda (Henry Fonda); Džejson Robards (Jason Robards) i Klaudija Kardinal (Claudia Cardinale). Fantastičan performans od strane čitave ekipe, definitivno su opravdali svoje impresivne reputacije. Ne bih previše širio priču o ovom remek- delu već bih vas savetovao ako ranije niste pogledali ovo ostvarenje da što je pre mogućete nađete kopiju i posvetite mu svoju pasolutnu pažnju, a ako ste već gledali, onda znate i sami da je ovo film koji trpi višestruko repriziranje. Vanvremenski klasik, odraz čiste genijalnosti Serđa Liona i njegove ekipe.",1,1
"Pre svega obaveštenje da je ovo ostvarenje pre koji dan dobilo oskara za najbolji strani film. Mnogi ljudi čije mišljenje cenim su mi preporučivali da pogledam ovaj film. Potvrdilo se da postoji dobar razlog zašto mi je stalo do njihovog mišljenja. Pre svega braćo i sestre, nisam imao utisak da gledam film, već sam imao utisak da je neko snimao živote nekolicine ljudi. Ovo toliko realno izgleda i tako snažno deluje da ne mogu da vam opišem. Pre svega gluma je savršena. Druga stvar, likovi su genijalni. Treća stvar, u filmu ne postoji nijedan glupi šablon i patetika već samo realna ljudska priča. Vidite raskol između muža i žene. Njihova kćer je tiha i uvek je nekako u pozadini. Braćo i sestre, kada dođe momenat da je primetite kako treba, videti kako se sve to lomi na njoj je zaista potresno. Kada vidite oči na tako blagom licu vidite sve emocije koje tu postoje ne možete ostati ravnodušni. Gluma devojčice koja tumači taj lik zaslužuje oskara i dubok naklon. Mada oskar i nije više tako prestižan ko ga sve dobija u zadnje vreme ali o tome u nekim drugim filmovima. Naravno imamo tu i druge likove. Imamo starca koji boluje od Alchajmera. Gluma tog lika je takva da sam pomislio da stvarno boluje. Zaista izgleda bolno gledati tako nešto. U filmu ima dosta rasprava i one su takve kao da su zaista snimali ljude koji se svađaju. Ali to nisu one kretenske rasprave (Kill List grrrrr) već neke koje vam zaista ostavljaju utisak i zaista idu uz karakter aktera. Drame su obično malo sporiji filmovi. Ovaj ne. Ovaj je dinamičniji od 90% akcionih filmova koje sam gledao. Radnja ne stoji, non stop se dešavaju stvari i sve te stvari su bitne za samu priču. Svaka scena nosi neku snažnu emociju a uz to neretko simboliku i poruku. Takođe, meni je bilo zanimljivo gledati ovaj film sa stanovišta kulture. Zaista je drugačije kada to gledate sa ovog aspekta. Nemam šta više da vam kažem braćo i sestre osim da prva dva slobodna sata odvojite za ovo remek delo. Što se tiče ljudskosti i emocija, teško da može bolje od ovoga.",1,1
"Braćo i sestre, predstavljam vam nešto što je praktično postavilo temelje horora kao žanra a ujedno je i monumentalno ostvarenje kinematografije. Priča je zasnovana na čuvenoj knjizi Brema Stokera i prilično je poštuje što se ne može reći za kasnija ostvarenja (čast Kopolinoj verziji) koja su imala manje ili više kvaliteta i/ili uspeha. Priča počinje tako što lika koji je pandan Harkeru iz knjige šalju na put da potpiše ugovor sa grofom Orlokom (pandan Drakuli). Verovatno mnogi među vama sumnjaju da nemi film može da prenese tu horor atmosferu. Ako ste takvog mišljenja, silno grešite. Ovo što ova filmčina poseduje, retko koji horor ima. Ne znam da li odsustva boja ima udela u tome, ali način snimanja svakako ima. Zbog toga, mnoge scene su savršene i praktično sve su postale antologijske. Većina tih scena, a možda i sve, su snimane na dnevnom svetlu ali iako tu nema noći, atmosfera je neverovatno jeziva, turobna i baš onakva kakvu horor treba da ima. Današnji horori vam i u toku noćnih scena uglavnom dostave smrtonosnu dosadu. Ovaj deluje jezivo i dan danas. Diskutovao sam sa jednom čitateljkom o filmu i ona mi je rekla da je šteta što film ne oboje danas kada to tehnologija dozvoljava. Po mom mišljenju, iako je to odlično delovalo u King Kongu, ovde bi definitivno oduzelo na kvalitetu. Za mene, ovo izgleda savršeno baš ovakvo kakvo jeste. Scenografija je posebna priča. U vremenu kada se tu nije Bog zna šta moglo uraditi, majstori su koristili mozak i napravili vrhunske stvari. Obratite pažnju kako izgleda kočija kojom se voze glavni likovi, onda obratite pažnju kako su snimane scene sa zamkom u pozadini, a da ne pričam o legendarnim scenama na stepeništu i na brodu... Remek delo staro 90 godina. E sada ono glavno. Čovek koji je definisao negativca i koga sam nepravedno zapostavljao u mnogim postovima o hororu i negativcima pa i glumi uopšte, njegovo visočanstvo Maks Šrek. O njemu kruže mnoge priče vezane za ovaj film, da to uopšte i nije bio on već pravi vampir ili šta već. Imate gomilu tih legendi po internetu, o tome ne bih diskutovao, koliko god to besmisleno ali i sjajno zvučalo. Predstavio sam vam i film Shadow of The Vampire koji se bavi time. Ovo je savršenstvo glume kada treba predstaviti negativca. U toj grupi, uz Maks Šreka za mene stoje Entoni Hopkins bez koga bi, Kad Jaganjci Utihnu bio samo solidan film, Vinsent Prajs kao Abominable Dr. Phibes (a verujem da će tu biti i još poneka uloga kada pogledam ceo njegov opus), i ma šta ko pričao o filmovima Saw, Tobin Bel kao Džon Kramer je redefinisao i oživeo negativce. Kakvi god da su bili Saw filmovi, njegov lik (osim u poslednjem filmu koji su očevidno pisali moroni) je savršen. Verovatno sam opet zaboravio nekog, možete me i vi podsetiti, braćo i sestre. Možda kada vidite Šreka kao Orloka na nekoj od ovih sličica, neće vam delovati tako kao što govorim. Pogledajte film i utvrdićete da je ovo jedan od najjezivijih likova ikada. Svojom kretnjom, ponašanjem, mimikom čovek oduševljava u svakoj sceni. Siguran sam da ste svesni epohalnih stvari koje otvore vrata drugima da zablistaju. Tu ne mislim samo na film već na sve što udara temelj i daje osnovu narednim genijalnostima. U svetu kinematografije, ovaj film je bez ikakve sumnje jedna od tih stvari i svakako najveći horor ikada snimljen.",1,1
"Deveti put za redom sam sebe pitao- Brate, zašto si ovo gledao?! Iz prethodnog dela sećam se samo scene u kojoj Harry i Hermiona plešu u šatoru. Ta scena mi je bila čudesna i mislim da u celom serijalu nije bilo sličnog tračka mladosti, osećaja izgubljenosti i nađenosti, emotivnog predaha, buđenja života. Bliskosti. Od svih devet nastavaka ovog serijala to je jedina scena magije koju bih želeo da pogledam ponovo. U ovom, poslednjem, nastavku sage o dečaku koji brani svoj svet od zla nema ničeg sličnog. Početak zabave koji na trenutak (u trezoru banke sa blagom koje se multiplicira) zaliči na nešto što bi moglo da se desi mladom Indijani, odmah zatim postaje još jedan set borbi sa magičnim štapićima tokom kojih najdramatičniji trenutak treba da bude spoznaja da i u njemu samom leži deo Voldemortove duše. Mraćni delić koji kod Harry-ja do sada nismo imali priliku da upoznamo. Finalna bitka ima nekoliko jeftinijih etapa u odnosu na Lord Of The Rings masovke, a i znatno je maštom siromašnija na svakom nivou. Ron i Hermiona se poljube, Harry i Ronova sestra se poljube. Jedan milisekund MTV-ijevog Awkward imao je više srca nego te dve scene. Jedina svetla tačka je mračni Voldemort u stvarno masturbativnoj ulozi Ralpha Fiennesa. Na kraju, epilog nam otkriva kako će Harry izgledati za 19 godina (recimo da računovođe u Mađarskoj ostavljaju bolji utisak), kao i da njegov nakot ima sličnih čarobnjačkih aspiracija. Disney bi bio ponosan. Žozefina je zaspala. Ja nisam bio te sreće.",0,0
"Detektiv je unajmljen od strane udovice čoveka na visokom položaju da otkrije da li je snimak koji je pronašla u sefu svog pokojnog moža autentičan. Naravno, niko sem nje ne treba da zna za to jer je ime njenog pokojnog muža u pitanju. Ovo je dobro jer isključuje umešanost velikog broja ljudi u otkrivanje misterije. Elem, Nidža Kejdž glumi ovog detektiva koji mora da istraži autentičnost filma. Ko ne zna, snaf predstavlja snimak autentičnog ubistva. Za nešto više, progooglajte. Što se tiče ovog filma, nije on epohalan, ali ima nekoliko vrhunskih detalja zbog kojih od mene i zaslužuje ovako visoku ocenu. Kada čovek pročita da je neko tamo ubijen, kome ne zna ni lik ni ko je, naravno da je zgrožen i šokiran, ali reakcija nije ona prava. Ovde detektiv gleda snimak na kojem je devojka ubijena i reakcija jeste gađenje i šok. Naravno, i gledalac tako gleda. Ali pravi udarac u stomak tek doživljavamo kada ta devojka zapravo dobija lice, ime i ličnost. Pod tim smatram upoznavanje sa majkom nesrećne devojke, upoznavanje sa tim ko je bila ta devojčica, šta je radila i šta su joj bile namere. Kada sve to vidimo, kada čujemo šta su bile njene nade i snovi, sledeće gledanje tog videa u kom ne moramo ni da vidimo čin ubistva je pravi udarac u stomak. Odlično prikazana ta loša ljudska osobina, 'dobro je, nije neko meni blizak'. Nemojte me ubeđivati da nije tako jer 99% ljudi zaboravi vest o ubistvu za mane od nedelju dana. Sve ovo naravno žestoko utiče na ovog čoveka. O tome da li takve stvari mogu da utiču na ovaj način nema diskusije. Ko je npr. gledao Sprski Film, zna kako i običan film sa svim svojim boleštinama može da utiče na čoveka. Zamislite kako onda na čoveka može da utiče snimak u kom gleda nevinu devojčicu koja je imala svoje snove, nade, kako biva brutalno ubijena. Naravno kako bi došao do dokaza da li je zaista ubijena, ko su ubice itd. on kreće u istragu i mora da uđe u vode pravljenja ovakvih i sličnih filmova. Ako na onaj snimak koji je pogledamo dodamo još gomile perverznih pizdarija koje legalna i nelegalna pornografija nude, onda zamislite u kakvom stanju je čovek koji non stop bulji u to. Što se tiče samog videa koji istražuje, nećemo videti mnogo stvari eksplicitno, ali dovoljan je jedan pogled na žrtvu da proizvede žestoku jezu. Koncept filma je jednostavan. Imamo istragu, otkrivanje dokaza koji nas približavaju odgovoru i to je to. Nema puno mrsomuđenja, sve to ide dinamično, napetost se fino održava i za ljubitelje takvih filmova, ovo će svakako biti poslastica. U celom tom konceptu meni se nisu dopale tri stvari. Prva je to što nekada previše lako detektiv dođe do nekih dokaza. Ok, nije nerealno da dođe do njih, ali barem mi prikaži kako mu je uspelo. Druga stvar je mnogo veći problem. Po meni, ovo je trebao biti jednostavan film bez ikakvih obrta, bez ikakve zavere ili nečeg sličnog. Istraga, pronalaženje, obračun, osveta ili prihvatanje da si nemoćan i ćao zdravo. Tu me je npr. Srpski Film uništio, upravo sa tim beznađem i nemogućnošću da pobediš takvo užasavajuće zlo. Realno, brutalno, udarac u stomak najgore vrste. Problem je ovde što se ta atmosfera zavere ipak gradi vremenom. Čim dobijemo nagoveštaj da stvari nisu onakve kakve jesu, jasno je šta se dešava i neki aspekti filma postaju predvidivi. To je proizvelo i jedan očajan, tunjavi karakter za kog sam od početka znao šta će mu biti uloga. Kada bi ispreskakali sve scene sa tim delovima filma, ne bi ni primetili da nešto fali a film bi bio još kvalitetniji. Kolosalan problem predstavlja i odnos glavnog lika sa porodicom. Ako i vama nije već muka od 'zašto mi ne pričaš šta radiš na poslu, zašto zanemaruješ mene i dete, napustićemo te ti sebična stoko koja rizikuješ život zbog nas a nema te tu kada mutim šlag da mi pomogneš...' Bukvalno kad god je film postao mračniji i napetiji sledi telefonski razgovor sa ženom u kom je dijalog debilan do krajnjih granica. Čak i kada propusti poziv, to deluje tako iritantno da ne mogu da vam opišem. Ok, potrebni su mu žena i dete kako bi bio ranjiv. Ali sama činjenica da vidimo to dvoje na početku je dovoljna, ne trebaju mi usrani telefonski pozivi na svakih 10 minuta, hoću da gledam prokleti film. Kada sam pisao o odličnom Memories of a Murder, pomenuo sam sjajnu simboliku na kraju kada se čovek okrene ka kameri i zagleda se, kao da kaže 'ubica može biti svakog od vas'. Ovde imamo odličnu simboliku gde jedan monstrum nosi masku. Njegovo demaskiranje prati genijalan monolog. Ubica nije neko monstruoznog izgleda, nije prerasli deformitet, ubica je neko ko šeta među nama svakog dana, kupuje novine, hleb, poželi nam dobro jutro. To je realnost. Moram da pomenem još jednu sjajnu stvar. Kada naš detektiv postavi pitanje zašto bi bogataš želeo da ima snimak na kome ubijaju nevinu devojku. Od odgovora koji je dobio na to pitanje sam se naježio. Još jedna surova realnost braćo i sestre koja me je podsetila na monolog Sergeja Trifunovića u Srpskom Filmu: 'To nije pornografija. To je život. Život jedne žrtve. Ljubav, umetnost, krv, meso i duša te žrtve u direktnom prenosu svetu koji je sve to izgubio, a sada debelo plaća kako bi mogao da gleda, iz udobnosti svoje fotelje ... Žrtva se prodaje, Miloše. U ovom svetu, žrtva je danas najskuplja roba, jer žrtva najviše oseća i najbolje pati. A mi smo žrtva. Ovaj narod je žrtva. Zato se i prodajemo.'",1,1
"Ono u čemu je ovaj film dobar, dobar je za desetku, ono u čemu je loš, loš je da gori ne može biti. Upozoravam odmah, biće spoilera ali oni neće otkrivati krajnji ishod. Spoileri su tu čisto za vaše dobro, da znate šta vam se sprema ako se odlučite za ovaj film. Prvo o dobrim stvarima. Ideja je vrhunska, tu nema ničeg spornog. Biti zatvoren u mračnom, uskom prostoru, još i sa saznanjem da se nalaziš pod zemljom... ne smem ni da zamislim, a ovaj film me je naterao da se zapitam. Ceo film se odvija u tom sanduku. Prednosti toga su potpun osećaj tog skučenog prostora, tenzija, i strava koja vlada celim filmom. Zaista mi nije jasno zašto ovo nije rangirano kao horor na imdb-u. Film je napet od prve do zadnje scene. Trka sa vremenom je predstavljena na odličan način. Bukvalno ceo film sam proveo na ivici sedišta u konstantnom nestrpljenju šta će sledeće da se desi. Kada je ta tenzija u pitanju, ovaj film je zaista dragulj. Rejnolds je sasvim uverljiv u svojoj ulozi i lako se saživeti sa njim (do određenog momenta). Odlično je preneo taj osećaj frke i nemoći. Dobra ideja su i stvari koje on ima u tom sanduku. Telefon služi za komunikaciju sa čovekom koji ga je zakopao i koji traži milion dolara kako bi ga otkopao. Sada neko može da otvori pitanje zašto bi ga i otkopao kada dobije taj novac. To je sasvim normalno pitati ali kakvu drugu nadu ima čovek koji je zakopan. Takođe, isti taj telefon služi da on pozove koga god želi kako bi pronašao taj novac a ujedno i izlaz. E sada, stvari koje od potencijalnog remek dela prave smeće. Lik ima upaljač u sanduku. Vatra troši kiseonik a ovaj batica ne gasi plamen. Ako lik koga gledamo nije moron, scenaristi definitivno jesu. Potom, telefon koji on ima je Blackberry. Pogledajte koliko vremena je potrebno da se baterija u tom telefonu isprazni. Odlična reklama za morone iz pomenute firme koji su pristali na ovako nešto. Sledeća loša stvar je igrarija sa signalom tog telefona jer u zavisnosti od toga da li taj signal postoji, zapitajmo se koliko duboko je ovo momče zakopano. Opake gluposti se serviraju povodom lociranja telefona pomoću tog signala. Kao prvo im treba broj tog telefona, pa kada se sazna broj onda nikom ništa. Onda lik se u sanduku okrene na drugu stranu... ma daj. E sada, kolike god ovo gluparije bile, mogao bih preći preko njih. Ok, oborile bi one ocenu ali bi ona bila negde oko sedmice da su nas na kraju ipak ubedili da je lik u sanduku neko ko nije kompletni moron i da su one greške samo previdi scenarista. Nemam apsolutno ništa protiv načina na koji je film završen, nisam neko ko zahteva tužan ili srećan kraj, već samo neko ko želi da ga film ne vređa. Ceo film vidimo kako pesak upada kroz daske. U jednom momentu naš zakopani batica čuje napolju da se muslimani mole. Ako znamo da je pesak odličan izolator zvuka (ako ne znate, sada znate), opet se zapitajmo na kojoj dubini je zakopan ovaj momčić. Ne mogu da kažem zašto su ove činjenice toliko bitne, jer morate pogledati film da biste otkrili. U svakom slučaju, one služe kao dokaz da je pred vama jedno neopisivo smeće koje konstantno vređa inteligenciju i koje može da vam se dopadne ako zaista ne mislite dok gledate film. Šteta, imalo je ovo potencijal da bude remek delo.",0,1
"Ričard III u neo-felinijevskoj špageti ljubavnoj priči. Da, sve to i još i više! Niko ne počinje tekst sa 'da'. Dakle. Da sam kojim slučajem prvo gledao L'Amico Di Famiglia, pa tek onda Il Divo, i dalje bih o ovom drugom mislio isto što i pre (da je remek-delo), samo što bih portret Giulija Andreottija u njemu opisao kao nastavak ili razradu 'Ričard III figure zlog vladara' koji na najpodlije moguće načine drži stvari pod svojom kontrolom. Ovako sve moram unazad. L'Amico Di Famiglia je 'klasičan' film Paola Sorrentinoa. On cvrči idejama, stilovima, detaljima, on je jedno barokno gledalačko iskustvo i nije preporučljivo treptati tokom gledanja. A zahvaljujući jednom od najsumanutijih montažnih postupaka ('seci gde najmanje očekuju') gledalac je u neprekidnom nizu trzanja i podsećanja da obazrivo gleda film. Dodajte tome upotrebu dijaloga kao sredstvo 1) kada nešto stvarno može da se kaže i 2) za kamuflažu ćutanja, i pažljivo odabrane i podcrtane 'italijanske njuške' (i dalje sam u domenu estetike) i dobićete jedan bizaran, originalan i svež ugođaj novog italijanskog filma. Naročito u kontekstu njegove aktuelne spremnosti da se prvo okreće dokumentarizmu kao izražajnom sredstvu (hello, Gomorra, Best Of Youth, Moretti...). U L'Amico Di Famiglia imamo jednog starca, od oko šezdeset i nešto godina, ako ne i više. On umesto grbe ima ruku u gipsu (ne znamo zašto), ali ona u njegovom kretanju stvara isti efekat i, rekao bih, nosi istu simboliku. On je monstrum. On živi zajedno sa nepokretnom majkom, čije dupe i vaginu mora da zapira svaki put kad ova odradi 'macro' ili 'micro'. Ostalo vreme provode gledajući emisije o životinjama ili mu ona priča da se njegov otac bavio velikim poslovima, a da on treba da nastavi sa malim. Geremia, kako mu je ime, se bavi pozajmljivanjem sitnih suma svojim komšijama, po neprijatnim kamatnim uslovima i uz upotrebu revnosne službe za naplatu duga. Sorrentino se majstorski potrudio da dočara sve groteskne aspekte dužničkih odnosa. Deluje kao nastavak neorealizma? Tipična italijanska socijalna drama? Joks. Sorrentino na početku filma ređa skoro nadrealističke kadrove čije se 'razjašnjenje' javlja tek kasnije tokom filma, ali oni stvaraju jednu prijatnu mističnu arthaus atmosferu koja priprema pojavu 'lika i dela' Geremije kao jednog 'mini-pozorištanceta za sebe'. Geremia jeste zao, ali jeste i žrtva. On nije samo Ričard III, on je i Kir Janja, teška stipsa i večiti i nepoverljivi dužnik samom sebi. Sve se menja kada se zaljubi u svoju 'Anu', lokalnu mis sa viškom samoprezira, čiji su roditelji od Geremije pozajmili novac za njenu svadbu. Ubrzo nakon toga pojavljuju se dva biznismena sa ponudom da im pozajmi milion evra, a da za mesec dobije dva. Geremija zna da ne sme da se polakomi, ali... Giacomo Rizzo koji igra Geremiju najviše je doprineo da ovaj lik ostane lucidno prepreden i kad dobija i kad gubi, uvek oprezan, čak i kad se predaje. Ali u isto vreme on mu je udahnuo dosta gorčine zbog evidentno usamljenog i loše provedenog života, zbog muka u kojima je plivao do grla, zbog nerazuma i entuzijazma da ostane ološ. Ovde reditelj režira. And me like it a lot kako.",1,1
"E hvala kurcu, pomislili ste kada ste ponovo danas, po poslednji put pokušali da odete na sajt 2kokice.com pre nego što dignete ruke od nas. Možemo da krenemo u objašnjavanje, to bi potrajalo, možemo kao pizde da vam se izvinjavamo što smo vas izdali za praznike i kišne dane i nismo vam spremili filmove, ali umesto toga rećićemo vam piratski život je težak, jebiga, a mi jednom godišnje imamo ispad sistema. Mada, ovo svakako nema veze sa našim sponzorima Mint.rs, jedinima u ovoj priči koji nisu zakazali. Nego da pređemo na stvar… rešili smo da se odužimo jednim bolesno dobrim filmom. Kada kažem bolesno dobar film, mislim film o ljudskoj bolesti, na onom najdubljem planu. Shame prati Brendona Salivena, uglednog Njujorškog belokošuljaša koji je svoj život savršeno organizovao da utoli svoju razdiruću opsesiju: zavisnost seksom. Trošeći svo svoje slobodno vreme i novac na puko pražnjenje koje ga čak ni ne ispunjava, njegov život biva izveden iz takta kada mu u posetu dođe sestra: depresivna suicidna pevačica. Na trenutak mi je premisa filma, pre nego što se pojavio na festivalima širom Evrope ranije ove godine, delovala pretenciozno i glupo. Kao neko umetničarenje. Međutim ovo ostvarenje, estetika, gluma i atmosfera su me bukvalno ostavile bez daha i ostavile da visim u procepu gde počinjem da razomem ljude koje nikada ne bih razumeo. Majkl Fasbender nas je ponovo šokirao i oduševio (A Dangerous Method), a Keri Mulagan ništa manje. Budite spremni, jer kao kod filma American Psycho, ovde vam se ništa neće svideti, ali ćete na kraju biti oduševljeni.",1,1
"Sad znamo kako bi izgledao spot za November Rain da je kojim slučajem trajao sat i pedeset minuta Mislim da Ben Affleck daje sve od sebe da imdb i svako drugo filmsko glasilo njegovo prisustvo u ovom filmu potisne duboko, duboko u sebe. Nema šanse da Affleck nije nakon gledanja ovog filma, baš kao Sean Penn posle Tree Of Life, vrisnuo iz sveg glasa- Koji sam ja kurac tražio ovde?!! Na šta mu je Terrence Malick odgovorio pokretom ruke u vidu mekog talasa koji na jeziku malog naroda Paksimeltutumahagonkehamanema koji živi na jednom ostrvcu podno Kariba znači 'bio si vatra, a sad si dim, ali pamtiš vatru i vetar koji te njiše iznad njenih poslednjih trenutaka blaži tvoj miris, tvoje sećanje, tvoj kraj, dragi prijatelju'. Pored toga, mislim da će od sada i nastava na Fakultetu dramskih umetnosti, na smerovima dramaturgija i filmska režija biti znatno lakša. Sve što će profesori na uvodnom času morati da urade jeste da puste ovaj film svojim studentima i kažu im- samo nemojte ovako! Iako treba imati respekta za mentalne kapacitete Terrenca Malicka i još više prema činjenici da je on u svojim godinama (69) shvatio nešto što nama tek predstoji da dokučimo, format i sadržaj njegovog poslednjeg filma predstavljaju sve ono na šta pomislim kada neko kaže 'budalaština', 'poetsko ostvarenje', 'nekonvencionalan filmski jezik', 'kontemplacija, pre nego naracija'... Osnovna priča je relativno jednostavna i potencijalno melodramski zahvalna- Amerikanac (Affleck) odlazi u Pariz, zaljubljuje se u Parižanku (Olga Kurylenko), tamo se super provode, zatim dolaze u Ameriku, ona dovodi svoju ćerku iz prvog braka. Međutim skajlajn Teksasa (ili koja god da je to američka stočarska država) deprimira i mamu i ćerku i one napuštaju Amerikanca i vraćaju se u Pariz. Skrhani Amerikanac utehu nalazi u naručju svoje nekadašnje školske drugarice (Rachel McAdams), koja je izgubila ćerku. A onda Parižanka odlučuje da se vrati, ovaj put bez ćerke. Amer ostavlja hajskul curu i venčava se sa Parižankom. Nažalost, njihov odnos je osuđen na propast i ona ponovo odlazi. Paralelno sa svim tim pratimo jednog popa (Javier Bordem) koga izjedaju preispitivanja gde je bog i zašto ga je ostavio s ovom ljudskom bedom u bedi. Čitav film se u skoro 96%-noj meri sastoji od kadrova koji traju manje od tri sekunda, montažu filma je radilo čak pet montažera i sva je prilika da ako imate neki blaži oblik epilepsije ne treba da gledate ovaj fim- jer kombinacija skoro konstantno prisutne kamere-iz-ruke i kadrova koji neprekidno blicaju iz različitih uglova scene ili različitih lokacija neće baš najbolje uticati na tu vašu boljku. U filmu To the Wonder (na početku filma ima neka replika/citat koja kaže 'We climbed the stairs... to the Wonder') svi kadrovi su uzdasi, svi kadrovi su pojednako važni isečci sreće, nesreće, ljubavi, strasti, mržnje, ravnodušnost, izgubljenosti... Dodajte tome da 90% filma ide bez replika ili sa nekim oblikom naracije (unutrašnji monolog likova) i dobićete jedan video-rad kakav 'autorskim filmom' zadojen student režije zamišlja kao ultimativno filmsko rešenje svog ili Ivanovog 'detinjstva'. 'Normalan' gledalac će već posle pet minuta overdozirati od količine informacija, emocija, fotografija, elipsoidnih replika i potom će nastaviti da bude brutalno penetriran istim sadržajem narednih stodeset minuta. Ako ostavimo po strani efektnu scenu sa bizonima (pre svega zbog impresivnih bizona!), ovo vam je 'getty images' šouril koji dobijate ako ste ukucali reči 'romantic', 'melancholic', 'nature' u tragač. I nimalo ne čudi što siroti Ben Affleck filmom luta kao dete za nošom i svako malo se hvata za glavu, jer nema nikakvu ideju šta bi trebalo da radi, kao ni zbog čega. Dobre pare bih dao da mogu da saznam koja su bila Malickova rediteljska uputstva. I, ne, ovo nije maestralna vizuelna kontemplacija na teme ljubavi i vere i izgubljenosti modernog čoveka u 'nevernim' vremenima. Stvarno nije. To je Walking Dead.",0,1
"Prođoše tako dani čekajući kvalitetan triler. Je li, znamo svi trileroljupci šta je definicija dobrog trilera a ne ono što nam konstantno pokušavaju uvaliti. Rovi, traži, guglaj i nađo ga ja tamo gdje sam se najmanje nadao – zemlja Belgija. Manje poznat film, tako da se ne varamo, bilo je omišljanja – gledati ili ne? Sva sreća poštujem evropsku kinematografiju daleko više nego amere pa je to valjda prevagnulo. Riječ je filmu vrlo mračne priče, tako da one koji su preosjetljivi na bilo koji vid nasilja prema djeci da skrate sebi muke i čitaju nešto drugo. Film je rađen prema romanu “The Treatment” iz 2001 god. baziranom na temu pedofilije. Režiser Hans Herbots sve je to lijepo upakovao u jednu filmčinu. Pa, ajmo malo oplesti po radnji filma. Geert Van Rampelberg, u filmu Nick Cafmeyer glavni je inspektor na slučaju otmice djeteta I teškog psihičkog mučenja roditelja tokom nekoliko dana, i sve to u njihovoj vlastitoj kući. Elem, belaj-boy je zdimio i potjera je u toku, i sve to odmah na početku filma tako da nema dosadnog uvoda nego je radnja ‘s neba pa u rebra’. Inspektor daje sve od sebe da poveže i najmanje sitnice s otmicom ali je emotivno duboko pokošen jer sve to podsjeća na slučaj iz njegovog djetinjstva, nestanak njegovog mlađeg brata Bjorna. Naravno, taj prijašnji slučaj nije rješen a glavni osumljičeni je pušten i godinama uživa u psihološkoj torturi našeg nam junaka Nicka. Cijelokupna ta situacija polako ispada iz vinkla pa Nick ima strašnu želju da se glavnom osumljičenom, Ivanu, najebe mile keve. Djelić po djelić, priča se sklapa, a inspektor je sve je više za petama onima koje traži. Toliko od mene jer imam osjećaj da bih mogao pisati u nedogled o ovome filmu uz napomenu da su glumci odradili perfektan posao, pogotovo glavni lik, pokidao je svoju ulogu.",1,1
"Stallone ili Urban? Cannon ili Travis? Dileme nema. Prvu filmsku adaptaciju Sudije Dredda (1995) prezreli su svi poklonici ovog sjajnog i beskompromisnog stipa. Reditelj Pete Travis (Vantage Point) i scenarista Alex Garland (Plaža, Sunce, 28 dana kasnije…) nisu ponovili greške načinjene u Cannonovom/Stalloneovom filmu. Umesto razvodnjenog i usiljeno šaljivog SF-a, novi film nudi nasilnu i mračnu viziju budućnosti po mustri one koju je 1977. godine osmislio John Wagner. U jedinom preostalom gradu na planeti, gargantuovskom Mega Sitiju 1, živi 800 miliona stanovnika. Suočavanje sa zločinom je deo svakodnevnice većine, a jedini spas predstavlja elitni odred sudija koji imaju dozvolu za presuđivanje i ubijanje. Prilikom naizgled rutinske istrage, Sudija Dredd (Karl Urban) i početnica Cassandra Anderson (Olivia Thirlby) bivaju zarobljeni u sirotinjskom stambenom komplesu Peach Trees, te prisiljeni na krvavu borbu sa bandom svim mastima premazane Madeline „Ma-Ma“ Madrigal (Lena Headey). Novi Sudija Dredd je jednostavan i ekonomičan film, uz to i izuzetno nasilan. Početak je impresivan u svakom pogledu: postapokaliptični Mega Siti 1 je uspešno oživljen uz pomoć kompjuterskih efekata, a njegov spasilac Sudija Dredd sa puno žesta i poleta isteruje svoju okrutnu ali neophodnu pravdu. Karl Urban (Doom) je ubedljiv, sugestivan čak i ispod šlema. Olivia Thirlby (Juno) je pravo otkrovenje, naročito imajući u vidu nenadahnutu prošlogodišnju ulogu u Najmračnijem satu. Mlada i neiskusna Sudija Anderson je obdarena natprirodnim moćima koje su mač sa dve oštrice: njena vidovitost može biti spasonosna, ali je ujedno i veliko, možda čak i fatalno opterećenje. Najviše od svih se zabavila Lena Headey (Igra prestola). Ma-Ma je negativka unakaženog lica i kratkog fitilja, potpuno mahnita i spremna na sve oblike nasilja. Posle njenog eksplozivnog nastupa, neka se neko samo usudi da kaže kako su žene slabiji (ili barem manje nasilan) pol. Iako se na internetu može pronaći podatak da je novi Sudija Dredd koštao između 45 i 50 miliona dolara, reklo bi se da je ta cifra prilično preuveličana. Naime, od trenutka kada Dredd i Andersonova dospeju u Peach Trees, film u podukcionom pogledu postaje skromniji i počinje da podseća na B akcijaše namenjene DVD/Blu-ray tržistu. Takođe, imajući u vidu koncept i lokaciju (čuvari zakona protiv zlikovaca u od ostatka sveta izolovanoj višespratnici), Sudija Dredd se može doživeti i kao neka vrsta futurističke verzije mnogohvaljene indonežanske akcije The Raid: Redemption. U pitanju je samo koincidencija i ništa više, ali, bez obzira, ova sličnost pomalo kvari utisak. Bez obzira na povremene posrtaje, Sudija Dredd je iznenađujuće dobar film. 3D odlično funkcioniše, naročito u scenama u kojima se prikazuje efekat droge poznate pod nazivom slo-mo (uživaoci sve ono što se događa oko njih vide usporeno). Nažalost, Sudiju Dredda je zadesila ista sudbina kao i film Skot Pilgrim protiv sveta (2010). Oba filma su verne i kvalitetne ekranizacije popularnih stripova, ali publika nije pohrlila da ih pogleda. Zaista je šteta što, po svemu sudeći, nećemo biti u prilici da pogledamo Sudiju Dredda 2, potencijala za nastavak je svakako bilo, ali bar možemo proslaviti činjenicu da je u bioskope stigla jedna valjana stripovska adaptacija. To je nešto što se ne događa previše često.",1,1
"Koliko puta ste gledali film koji vas je u početku impresionirao, negde na pola počeo da bude konfuzan, pa se ta konfuzija pretvorila u lupanje i gluposti i film se završio kao jedno obično smeće? Verujem da je 'mnogo puta' vaš odgovor. A koliko ste puta gledali nešto što je solidno, negde na pola filma ste skontali da je stvar u nečemu sassvim drugom, pa se sve to malo zamrsi da bi kulminiralo odličnim krajem? Koliki god da je broj takvih filmova koje ste odgledali, pogledajte ovaj i uvećajte broj za jedan. Pre svega želim da napomenem da ovo nije niti konfuzno niti jezivo kakvi obično japanci umeju da budu. Da su i tu dodali još malo začina, film bi sigurno bio i upečatljiviji ali i bez toga on je svakako odličan. Pitak je za sve gledaoce podjednako. Prvim delom filma preovladava ova detektivska priča. To nije ona klasična detektivska priča, ubica-ubistvo-detektiv pa sve u krug. Ovo vam servira nešto što je prilično originalno i intrigantno. Uključićete vaše sive ćelije u pokušaju da razrešite priču. Malo posle polovine filma, čini se da je sve razrešeno. Pomislio sam da će sada da bude glupavo lopatanje, moralisanje ili ko zna šta. E, onda film servira nešto što se nikako ne očekuje. Twist u sred filma... nije čuvan za kraj... Naravno braćo i sestre, ovo nije glupi film pravljen za tinejdžere da se lože na efekte i/ili brutalnosti bez imalo mozga. Tu priča postaje donekle konfuzna i prilično menja smer. Iskreno, s obzirom na kompleksnost same priče i ogromnog broja detalja kojim se ona bavi, pomislio sam da su napravili mnoge propuste, ali opet moram da priznam da sam prilično pogrešio. Film je to sve lepo složio. Kurosava je polako gradio celu priču, celu atmosferu i to je kulminiralo odličnim krajem. Pomenuću još jednu stvar. Opako me nervira ono što zadnjih godina praktikuju u filmovima (pretežno hororima). Priča se završava, mislite svemu je kraj, ali prc... onda vam neki retard od scenariste servira sranje tipa 'sve ovo što ste gledali, to sada ništa ne važi, još nije gotovo, ha ha, kako smo vas zajebali.' Ovde sam pomislio da će biti isto. Ali braćo i sestre, ono što je usledilo je bila klasična višnjica na šlagu na torti. Završna scena je tako dobro legla na celu priču tako da mirne duše mogu da kažem da je ovo bila prava filmska poslastica.",1,1
"Dokumentarni film Selo bez žena vodi nas u Zabrđe, srpsko planinsko selo u kom živi osam stanovnika, muškaraca koji su, što bi rekao najmlađi od trojice glavnih junaka, braće Janković, Rodoljub, „nijedan neoženjen“. Šarenac svojim junacima prilazi blagonaklono kao komičnim figurama pritiskajući nekoliko komediografskih tačaka u njihovoj nezavidnoj poziciji: podela uloga u tročlanoj porodici u kojoj svaki od braće uzima neku od uloga u tradicionalnom domaćinstvu sa kojom se saživljava iako po malo i sam shvata da mu je baš ta uloga nepravedno dodeljena jer zapravo sva trojica plediraju na jednu te istu ulogu – neženje koji treba da pronađe ženu i sa njom zasnuje svoju porodicu; zatim potreba za dokazivanjem muškosti i kompenzacija u vidu slika supermodela na zidovima; kontrast između seoskih prizora, neuglednog kućerka i dokazivanja ovih muškaraca među muralima od masnog papira iz Plejboja i požutelih kalendara; i naposletku po ugledu na Kusturicu, po malo iskrivljen pogled na selo kao na dobroćudnu menažeriju u kojoj svako živinče (poseban akcenat je na petlu), daje priči tragikomičan ton, kao da ovo životinjsko carstvo upućuje junacima upitan pogled. U nekoj od ovih ravni, Šarenac neštedimice koristi zatečene kontraste (livada- Plejboj; sirotinjska soba – supermodeli na zidovima itd), pretvarajući ih u maniristički ukras i poštapalicu koji vremenom gubi na komici i značenju. Daleko su suptilnije razvijeni krupni motivi pred kojima ova ukrasna komika, kako film odmiče, odlazi u drugi plan puštajući junake da se razviju iz svojih za film potenciranih uloga. Na početku filma zatičemo podelu uloga po kojoj najmlađi Rodoljub obavlja sve „ženske“ poslove žaleći se usput na aljkavost druge dvojice, Dragan, po svojoj stidljivosti i pokornosti odlukama najstarijeg brata, dobija ulogu deteta, a Zoran, po insistiranju da je on taj koji treba da se ženi, dok je na braći da se povinuju i, ako treba, odreknu seoskog imanja koje će biti prilagođeno nevesti, predstavlja glavu porodice. Ova naizgled kompaktna dinamika, vremenom se menja pod teretom Zoranove odluke da oženi Albanku što ga uvodi u džunglu birokratije (vađenje dokumenata, potraga za kontaktima, učlanjivanje u društvo srpsko-albanskog prjateljstva Raška itd). Podela uloga u kući Jankovića polako popušta, pa svaki od braće, prvobitno prikazanih kao zapete puške čiji je jedini problem pronalaženje boljih polovina, izlazi sa svojim pojedinačnim stavovima, odlukama i namerama. Na ovaj način, kroz Zoranovo razočaravajuće iskustvo na igranci koju organizuje društvo Raška, a koja prerasta baš u ono što je provodadžijama rekao da izričito ne želi, u „zajebanciju“ i ujedno karikaturu ideje o zajedništvu, razmeni i prijateljstvu između dva naroda koje Raška propagira, Rodoljubovo sve okorelije protivljenje albanskoj nevesti i Draganovu ni malo dečju konstataciju „Jeben je ovaj život“, Selo bez žena poprima opor ton, a tri brata po dilemama, guberima po kojima mogu da se pruže, želji za bekstvom, rešenjem, obračunom, postaju daleko bliži gledaocu koji ih je isprva video kao simpatične komične nesrećnike. Splet melanholije, komike i tihe drame koja ne zalazi u patetiku o usamljenom seoskom životu oličen je i u muzičkim temama kompozitora Dejana Pejovića: harmonika taman zanese u veselje, ali kolo paraju komične drombulje pa od sveg veselja na kraju ostaje zvuk melanholične trube da doziva preko brda. Naposletku, u slici starca koji nožem skida slojeve mrtvog tkiva sa okorelih dlanova, Selo bez žena nas ostavlja sa upečatljivom slikom Srbije koja se, na margini povučenoj u Šarenčevom filmu, pokazuje kakva jeste, bez trunke šminke i doterivanja.",1,1
"“Satantango”, film maestralnog mađarskog reditelja, Bele Tara (Bela Tarr), je remek-delo u duraciji od 7.5 časova, snimljeno isključivo u crno-beloj tehnici, predstavlja jedno od najimpresivnijih vizuelnih iskustava koje sam ikada doživeo od strane filma. Pored svog maratonskog trajanja i izuzetno dugih rezova, u ovom filmu nema nešto mnogo radnje, ali uprskos tome on ni u jednom momentu nije dosadan. Sačinjen od svega 150 rezova, gde većina traje čak preko desetak minuta, reditelj uspeva da prikaže prelepe i hipnotične pejzaže napuštene komunalne farme u post-komunističkoj Mađarskoj. Iako su prizori ruralni, opet nekako zrače nekom artističnom lepotom. Priča ovog filma se centrira oko nekolicine siromašnih seljaka, koji bivaju nasamareni od strane jednog slatkorečivog prevaranta (koji je nekada bio jedan od njih), da mu daju čitav svoj novac kako bi im obezbedio život na fiktivnoj (naravno oni to još ne znaju) komunalnoj farmi. Prva polovina filma je sačinjena iz pet različitih priča, pet različitih perspektiva učesnika ovog dođaja. Neki od dođaja tog dana će se preklapati, i biće ponovno pokazani u filmu, ali naravno iz druge perspektive pošto će kontest biti viđen proz oči i motive sasvim drugog lika u filmu, i tako otkrivajući konstatno nove segmente koji od samog starta nisu bili poznati nama kao publici. Da je u pitanju neki drugi reditelj, a ne Bela Tar, koji svojim dugim rezovima fantastično zna da oslika i istakne lepotu minimalizma, ovaj film bi traja oko dva sata. Važno je napomenuti da ovako dugi rezovi nisu tu da bih razvukli narativ, niti samo estetski obogatili projekat, već su tu da oslikaju lepotu i težinu atmosfere do perfekcije. Pokreti kamere ovde su zbilja neverovatni, određuju težinu vremena i mesta. “Satantango” je zbilja specifičan film koji se ne može drugačije tumačiti nego kao umetničko delo. Pogledajte ovo maestralno ostvarenje, bogato stiilom i gracioznim hodom kamere, koja pleše kao balerina. Izvrsno.",1,1
"Svako ko je gledao Training Day zna da se na tom filmu počinju i završavaju sve priče gde su murkani sa jedne i sa druge strane zakona, plavci koji lako brišu crte koje se svi plašimo da pređemo i koji nam objašnjavaju kako su moral i karakter jedna vrlo savitljiva stvar. Mnogo godina niko nije pokušao da se bavi istom tematikom, ili su bledi pokušaji ispali debakl u odnosu na film za koji je Denzel Vošington dobio Oskara. Konačno je takav film stigao, a režirao ga je niko drugi nego Antoan Fuka, reditelj gorepomenutog klasika Training Day. Hajde da vidimo da li je uspeo. Film u odvojenim segmentima prati četir likai: Edija (Ričard Gir) kome otkucava još sedam dana do penzije, Tangoa (Don Čidl), opasnog narkodilera iz srca Bruklina, Sela (Itan Houk) koji pokušava da se na bilo koji način domogne prljavog novca u racijama na kokainske kartele i Keza (Vesli Snajps), grdnog crnju koji je upravo izašao iz ćuze i nalazi se sa Tangoom u vezi novog posla. U prvih pol sata filma priča odzvanja dosta šuplje i nije me iznenadilo kada sam video da ju je radio neki nounejm lik kome je ovo ja mislim prvi rukopis. Međutim u trenutku pravog zapleta stvari kreću pravim tokom i mogu da kažem da mi je posle toga film itekako držao pažnju. Iako ova murkanska drama potpisuje prave glumakče face, prvi utisak je da njihovi likovi nizu razvijeni dijaloški pa se tako ni ova plejada glumaca ne unosi previše. Čidl je uz Houka svakako najjača karika, ali svim gore pomenutim likovima u filmu fale dosta jači motivi za njihove postupke. U svakom slučaju odlična, mračna i napeta drama sa primesama trilera koja dosta manjka na ozbiljnoj priči.",1,1
"O bože, zar opet? Još jedan slučaj gde se digne prašine i buna oko nekog projekta, gde mu razna imena iz industrije dodaju mnogobrojne hvalospeve i prefikse, a naravno ispadne nešto sasvim deseto. Iako generalno nisam fan Džordža Klunija (George Clooney), cenim njegov rad sa braćom Koen (Coen brothers), očekivao sam bar neki semi-normalan film, posedovajući minimalna isčekivanja. Nažalost, nisam ni to dobio. Ovo je pokušaj ostvarenja neke vrste Evropsko-umetničkog trilera. Iako je gluma generalno dobra, film se užasno razvlači i biva neverovatno dosadan i pun rupa. Pravo da vam kažem, ne znam odakle da počnem. Recimo od samog zapleta, gde Kluni pokušava da napravi: “neku vrstu mašinke, sa dometom puške!” – To se zove M14 i postoji još od 1960. godine. Dakle, ustanovili smo da naš protagonista pravi oružja u ovom filmu, a kada nije zauzet mehanikom, on se zaljubljuje u lokalnu prostitutku, radi vežbe u svom apartmanu, i provodi vreme sa sveštenikom. Pokušao bih da elaboriram čitavu radnju, ali to bi onda značilo da ona ima nekakvog smisla. Kroz čitav tok mi saznajemo da je naš junak u “problemu” sa Šveđanima, ali nikako ne uspevamo da otkrijemo zašto, kao ni ko mu je poslodavac, niti zašto želi da se reši, tj. pobegne od svog posla? Ono što je jasno u ovom filmu jeste da reditelj i scenaristi pokušavaju da oslikaju njegove dve kompletno različite strane putem njegovog socijalizovanja sa prostitukom sa jedne strane, a sveštenikom sa druge. Ali sveštenik kroz ceo film samo priča sa njime, a prostitutka, “marljivo obavlja svoje dužnosti”, on se u nju zaljubljuje i nigde se ove dve strane ne povezuju, niti spajaju. Nekako najbanalnije, to vam je priča filma, bar ja tako pretpostavljam, možda mi je nešto promaklo. Akcionih scena ima osrednje, ali su izuzetno kratkog trajanja i dosadne. Taman kad se nešto dinamičnije desi, brzo se okončana, i bivamo vraćeni nazad na Klunijevo monotono pravljenje pušaka i prazno zveranje, gde mu se “pogled gubi u daljini”. Da sada ne bih odavao detalje kraja, reću ću samo da ni on nije niti nešto posebno logičan, niti interesantan. Užasan film, nikada neću prežaliti ovo bačeno vreme.",0,0
"'Prvi srpski igrani, dugometražni internet film' Koliko se sećam, a kako nas je Pajkić učio, film mora da bude minimum 65 minuta dug (ili beše 70) da bi bio dugometražni. Ovaj traje 57. Ali subjektivan osećaj je kao da sam gledao dva spojena 'Insajdera'. Prvo, ja bih da pozdravim odluku Filipa Miloševića, reditelja, scenaristu i glavnog glumca, da se samostalno upusti u avanturu pravljenja filma, kao i 'nekukajuću' odluku da za distribuciju istog iskoristi 'besplatni' Internet. Mislim da je i on sam već shvatio da nije lako sve uraditi sam. I da ne treba ja to da mu nabijam na nos. Marko Kraljević je, pretpostavljam, zamišljen kao satira na 'momke sa asfalta' kojima su pune utoke srpstva. I to sa mnogo više simpatija nego što bi očekivali. Iako je radnja filma smeštena u fiktivnu sadašnjost u kojoj su 'Turci' i dalje okupatori Srbije, ta stvar nije naročito eksploatisana, sem da opravda kriminalne aktivnosti koje Marko sprovodi spram okupatorske policije (koja neviđeno liči na ovu našu). Formalno, okvir filma čini intervju sa Vanjom Bulićem nalik onim koje je on vodio u 'Biserima' (ili kako se posle taj šou već zvao, sa ljudima sa 'zanimljivim' biografijama). To ga ne čini naročito 'igranim', ali dobro. Intervju sa Markom ispresecan je 'insertima iz Markovog života', intervjuima sa ljudima koji su ga učinili 'Kraljevićem' (Musa Kesadžija, recimo, zatim razni jataci), a sve vreme, u povremeno duhovitom parodiranju jedared nepodnošljivih kajrona tokom 'Farme' zasuti smo 'SMS pitanjima za Marka'. I to je otprilike ceo film. Najveći problem ostvarenja jeste što se insistiralo na improvizaciji, a ne na čvrstom scenariju, pa stvar varira od nepodnošljive do amaterske i vrlo, vrlo retko filmične. Nije mi poznato zašto Milošević sebi nije dao malo više vremena da pripremi stvari, da ih prođe, provežba, ali gledajući samouverenost sa kojom zrači njegov Marko Kraljević, rekao bih da je olako mislio da će sve to ići lako. Sunovrat standarda usledio je ubrzo potom. Ne verujem da će mnogo ne-prijatelja ovog filma ovde naći pre svega vreme za duže zadržavanje, naročito u ekonomičnom 'premotaj dosadno' You Tube formatu, ali kao podstrek mladim autorima da iskoriste kameru na svom ajfonu za nešto pametnije od selfija svoga kurca, Marko Kraljević je zgodan primer da se dosta toga može, kad se hoće, i kad se ne ume.",0,0
"Kurt Cobain je najveći izdajnik savremene umetnosti. Izdajući rock ’n’ roll snobizmom, izdajući narod elitizmom, izdajući porodicu samoubistvom, izdajući alternativu komercijalom, MTV nepredvidljivošću, drvoseče feminizaranošću, feministkinje ruralnošću, gej-populaciju ravnodušnošću, žene pasivnošću, sever jugom, Sijetl Nju Oreleansom, vokal gitarom, on je testirao kriterijume odanosti novom veku. Dovodeći u pitanje sve osnove rock ’n’ rolla, on je uradio zapravo sve što rock ’n’ roll navodno hoće: da bude istinska potkultura. Cobain je svojom ničeanskom preciznošću raskrinkao sve što je podmetnuto da bude alternativa, opozicija i spontanost, prihvativši faustovsko prokletstvo mnogo pre hamletovskog „trijumfa“. Cobain se rado prodao, ali nije hteo da bude podmićen. On je pristao na zvanične ugovore samo da bi izbegao familijarni dogovor, pristao je na dvorsku servilnost da ne bi bio dobar sa karavanom, pristao je da bude stavljen na police da ne bio prenesen ispod tezge. Pristao je na rock muziku da slučajno ne bi postao rolling stone. Odlučio se na smrt da ne bi morao da bira između života i večnosti. Otud se nizozemski Van Sant identifikuje sa germanskim Cobainom, takođe tragajući za svetlošću u tunelu, za suncem u divljini, vodom u pustinji. Obojica, Cobain i Van Sant, tragaju za osnovama kulture, u apokalipsi civilizacije, na izvoru utopijskog grada. Obojica, više samodestruktivci nego buntovnici, više socijalisti nego anarhisti, više nebeski pobednici nego gravitacioni gubitnici, ne vode stereoptipnu, opštu bitku pojedinca protiv sistema, individue protiv mase, nego se vode principima unutrašnje osude zavereničke realnosti, malograđanske urbanosti i inertne neobičnosti. Mrzeći susede više nego vlast, mrzeći maslinastu biljku više nego sivu mašinu, oni prodiru u srednjovekovnu suprotnost savremenih ideala, napadajući čoveka pre religije, napadajući bližnje više od neprijatelja, napadajući sebe više od drugih. U njima živi protestantski, praktični ekstremizam koji trijumfalno gine u gnostičkoj, suicidalnoj pobedi, kao izlaz od izlaza, kao nezavisnost posle nezavisnosti. Upravo zbog toga ovaj film i jeste nastradao u festivalskoj promociji, između nagrađenog Jarmuscha i nametljivog Wendersa, zato je i na ovogodišnjem FEST-u ovaj film bio u senci programskih antiglobalističkih manifesta, koji pokušavaju da ujedine svet u neravnopravnoj revoluciji. Evo jedne istinske revolucije, koja govori o razlici među ljudima više nego o njihovom ujedinjenju. I Court Cobain, kao i Gus Van Sant, su ponosni paranoici, tražeći laser neprijatelja među sopstvenim prijateljima, a ne među nametnutim protivnicima. Ono što odbrojava dane Kurta Cobaina su ekipa, ortaci, okolina, tj. ono što nazivamo društvom u užem smislu. Gus Van Sant, razotkrivajući svoj nordijsko-flamanski neokonzervatizam koketira sa severnjačkom filmskom alternativom, svojstvenom švedskom postbergmanovskom antiliberalizmu, koristeći retro-motive undergraounda sedamdesetih da bi ih preinačio u civilizacijski manifest koji estetizovano negira sve što „divlja“ omladina treba da voli. Poruka ovog filma može da glasi „nije ni čudo da se ubio“, jer, ono što se Kurtu Cobainu dešavalo mnogo je veći užas od onog koji smo mogli da zamislimo. Nema nikakve veze ni sa porodicom, ni sa muzikom, ni sa industrijom, ni sa narkomanijom, ni sa slavom. Ovaj fundamentalistički, religiozni plakat u okviru Van Santovog dizajna govori o tajnom prepoznavanju genija. O visokoj vizuri ostatka sveta, istinskoj subverziji i unutrašnjoj promeni. I Van Sant i Cobain zapravo mrze rock ikonografiju, mrze izveštačeni kult rock istorije, njen primorani kalendar, njen linearni datum, njenu podesnu publiku, interesne žurke, kujnu i kupatilo. Raskidajući ovaj sanitarni čvor lažne energije, obojica beže od samih sebe, nalazeći u tom bekstvu autentičnost univerzalnog umetničkog jezika. Hard nose the highway!",1,1
"Zemekis i Tom Henks su već sarađivali na Forest Gampu, jednom od najboljih filmova ikada snimljenih i vraćaju se sa još jednim sjajnim ostvarenjem. Naravno, nije u rangu pomenutog Foresta, ali svakako je vrhunski film. Cast Away nije samo film o brodolomcu koji pokušava da preživi u za njega nepoznatim uslovima, on je mnogo više. Prvo hajde malo da se bavimo tim, kako bih ga nazvao, površinskim delom. Svo to njegovo snalaženje i preživljavanje je realno preneseno. Obično se u ovakvom tipu filma trude da likove ubace u što komplikovanije situacije pri čemu ti likovi uvek znaju da izvedu najjednostavnije stvari kao što su paljenje vatre, pravljenje i pronalaženje skloništa, lov/ribolov itd. Ovde imamo čoveka koji nije vičan ničemu od toga a moraće da nauči kako bi preživeo. Meni je ovo mnogo bolji pristup od gore navedenog jer u tim jednostavnim stvarima čovek pronalazi pobedu ali ne nad prirodom već nad sobom. Moram ovde da podelim citat mog profesora sa vama 'Nikada se ne takmiči sa drugim, uvek ćeš izgubiti. Svaki put kada se takmičiš, pobedi sebe i uspeh ti je zagarantovan.' Ovde imamo upravo to, čoveka koji je u divljini i koji mora da pobedi sebe, koji mora da uloži krvavi trud da bi imao stvari koje je uzimao zdravo za gotovo, da nauči stvari za koje je mislio da mu nikada neće trebati... Kroz sve to vi vidite razvoj njega kao lika i formiranje potpuno drugog čoveka. Sjajno je što su se potrudili da Henksa 'ubuce' tako da je na početku filma on čak i debeljuškast ali kako se radnja filma odvija, videće se jasne promene na njegovom telu. Nije to kao u seriji Lost gde imamo lika od dvestotinak kg. koji za nekoliko meseci na ostrvu nije uspeo smršati ama baš ništa. Odlično su priakazana i psihička stanja kroz koja lik prolazi. Videće se situacije u kojima vidi neku nadu, u kojima se miri sa sudbinom u kojima kreće i da ludi. Mnogima se nisu dopale tri stvari iz filma ali meni su one bile sjajne i evo razloga. Paket - koji je predstavljao barem neki povratak na prošlo, nadu da će se nastaviti ono što se i događalo; lopta - posle godina bez razgovora sa drugim bićem, lik se vezuje za loptu. Ako se i vi kao gledalac vežete za prokleti predmet, nemojte mi govoriti da je to mana filma; kraj - zapečatio je utisak da je ovo vrhunski film, genijalno i simbolično prikazao kako čovek nekada može da slepo veruje i da idealizuje pogrešne vrednosti ali i pokazao mogućnost novog početka.",1,1
"P: Kakav je to rokenrol film o događajima iz ludih šezdesetih u kome momak, mlad i zdrav kao ruža, po prvi put treba da kresne neku ribu, a sve na šta misli je gde da nađe kondom?! O: To je verovatno najgori film o rokenrolu ikada! Mnogo sam očekivao od ovog filma. Sredinom šezdesetih u Engleskoj su postojale tzv. “piratske” stanice koje su ime dobile po tome što su svoj program emitovale sa brodova koji su bili ukotvljeni van engleskih voda i koje su u najvećoj meri zaslužne za uspeh i popularizaciju rokenrola. Činjenica da je neprežaljeni John Peel počeo svoju karijeru na jednoj od takvih stanica (Radio London) učinila je da se ponadam da je sam film neformalna biografija tih njegovih dana. SVA SREĆA pa nije! U suštini, na isti način na koji je debilizovao milione žena uveravajući ih da će ako promene gaće i prestanu da žderu posle 10 uveče uloviti Hugh Granta, reditelj Richard Curtis (kao reditelj radio i Love Actually) debilizuje ideju rokenrola svodeći je na romantični bunt protiv vlasti koji sprovodi grupa ljudi kojoj je zajedničko to da rokenrol život vide na isti način kao Žika Pavlović samo im se saundtrak razlikuje. The Boat That Rocked je priča o poslednjih godinu dana života “Radio Rock”-a, piratske radio stanice koja je 24/7 emitovala rokenrol muziku (sve što očekujete minus Beatles). U priču ulazimo preko mladog i nevinog Carla (ko iz F. Ferdinand ispao Tom Sturridge), koga mama šalje na brod ne bi ili ga njegov kum (i glavni producent) Quentin (Bill Nighy) malo “sredio”. Ono što Carl ne zna jeste da je na brodu i njegov “davno zagubljeni” otac. Carlova rok odiseja je samo jedan od primera zašto je ovaj film loš. Koristeći dolazak “novog lica” da nas upozna sa likovima i dešavanjima na brodu, Curtis vrlo brzo zaboravlja na Carla (a mi želimo da zaboravimo njegovu seksualnu epizodu), pa veći deo vremena nemamo pojma šta on radi dok je na brodu, i u priču ga vraća tek kada, svojih tetaka radi, bude sapunski raspetljavao njegovo očinstvo. Ostatak DJ ekipe predstavlja zbirku likova kakva se mogla sresti u bilo kom periodu slavljenja rokenrola. Count (smrtno dosadni P.S.Hoffman) je nadmeni Amer čija neobrijanost i ispijanje piva su prototip “rokenrol izgleda”, a američki doprinos “slobodi govora” svodi se na to da se u etru kaže “fuck”. Njegov rival je Cavanagh (Rhys Darby) čija se pojava toliko pompezno najavi da ništa što on potom uradi za mikrofonom ne može da opravda ta očekivanja. A ribe ionako najviše lude za ponoćnim DJebačem- Midnight Markom, čije je prisustvo svedeno na par stilizovanih poziranja sa golim cicama. Nikako ne treba zaboraviti ni Curtisov doprinos ozbiljnoj provokativnosti- kuvaricu Felicity, koja je… lezbijka! Njima su suprostavljeni državni činovnici Sir Alistair (Kenneth Branagh), čija pojava imitira imitacije Hitlera, i njemu potčinjeni činovničić čiji je karakter stao u pet slova njegovog imena- Twatt. Njihovo delovanje i mržnja prema piratskim stanicama nije motivisano ničim posebnim do igranja na kartu da su patriotske snage vezane za krunu po prirodi stvari uvek gomila spečenih i fašistoidnih kretena. Time je otklonjena i svaka opasnost da bi neki mladi gledalac “uživajući” u ovom filmu mogao da pomisli da mu od države zaista preti ikakva opasnost. Tu negde je i najveći problem ovog filma (pored toga što je radnja zapravo serija labavo povezanih epizoda koje su u najboljem slučaju tek duhovita improvizacija na sto puta viđeni kliše)- on nema nikakvu relevantnost za današnje doba. Potpuno je zanemareno to da je rokenrol na radijima danas getoiziran u kutke u koje oglašivači retko zaviruju (što ga čini skoro bezopasanim), kao i da su mladi ljudi u velikoj meri otuđeni od ideje slušanja radija (zbog čega je ovaj na granici relevantnosti). Film, s druge strane, jedva i da budi nostalgiju za nekim tamo “danima slobode”. Jer u želji da istoriju umije, Curtis je potpuno izdebilizovao. The Boat That Rocked ne “rocka” ništa. On pre deluje kao anegdota sa svadbe nečijih roditelja na kojoj su se debeli stric i ludi ujak izponapijali i izvaćarili sve što ima sise, pa je došla policija… A mi uz krkanluk (po stoti put) slušamo o tome. Dok nas domaćica opominje da ne mrvimo na pod.",0,0
"Rob Zombie je hvaljen kao čovek koji je spasao horor. Zaista, njegov House of 1000 Corpses nagoveštava nam, uljuljkanima u civilizacijom zaštićene živote, da će nam se jednom, u gluvo doba noći, na nekom skrajnutom putu pokvariti auto, da ćemo zakucati na vrata kuće pored puta, a tamo... pakao. Zapravo, bića za koja ni u paklu nema mesta, toliko poremećena da ih je nemoguće uporediti s bilo kojim užasom koncipiranim u našem judeo-hrišćanskom kulturnom prostoru. U svom sledećem filmu The Devil’s Rejects, odbacivši vizuelni stil heavy metal spota, a nastavivši eksploatisanje psihopatske odvratnosti svojih antijunaka, Zombie je, nažalost, uz potvrdu iskonske, varvarske genijalnosti, otkrio amatersko nevladanje ritmom i, jednostavno, zanatom, koje se, opet nažalost, nastavlja i u Halloweenu. Osnovna smisaona promena i novost koju je Zombie doneo je činjenica da njegov Myers dolazi s društvenog dna, iz porodice koja živi od socijalne pomoći i bakšiša koji dobije majka striptizeta. Tom odlukom Myers postaje reprezent društvenog sloja kog se srednja klasa plaši; postaje razlog zašto se poslušni porodični ljudi sele u kuće s kloniranim prilazima za kola i koševima zakačenim iznad vrata garaže. Ipak, tokom ekspozicije koja je u originalu trajala samo nekoliko minuta (a u rimejku, donekle opravdano, celih pola sata), potkrada se greška koja diskredituje autora i njegov film. Naime, tokom scene prvog ubistva mali Michael skida masku klovna i stavlja preko glave poznatu ikonografsku masku Michaela Myersa. Budući da je takva maska neponovljivo povezana s originalnim Halloweenom, da je ona za njega dizajnirana te da se nije mogla kupiti u radnji, da je deo misterioznog onostranog koje Myers nosi, dolazimo do zaključka da film Halloween iz 1978. postoji u istoriji popularne kulture koja je poznata junacima filma Halloween iz 2007.  Tim činom stvara se užasan, nenamerno postmoderan i dekonstruišući odmak od realnosti, poguban po horor, sličan slow motionu koji potpuno autistično i obilato koristi reditelj nesrećnog rimejka Magle iz 2005. Znam da će zvučati iritirajuće nadmeno, ali nisam siguran da je Rob Zombie u stanju da sedne, dobro razmisli i dođe do prethodnih zaključaka, te mi se čini da njegovo rezonovanje ostaje na nivou: dečak stavlja masku Michaela Myersa i postaje čudovište! Postoji još jedan problem nerazumevanja magije originalnog Halloweena. Apsolutno zlo u Halloweenu je strašno upravo zato što je fizički moguće; deo je prostorno-vremenske realnosti, sve do samog kraja, kada Myers, upucan šest ili osam puta (koliko je već burence Loomisovog revolvera), misteriozno nestaje, protiveći se prirodnim zakonima. Tek tu, na samom kraju, film ulazi u domen fantastičnog. Rezultat toga je da Myers u bespotrebnim nastavcima jednostavno ne izaziva užas, usput dodatno ograničen trilerskim elementima oličenim u mračnim porodičnim tajnama obelodanjenim u drugom delu. Zombie bez potrebe žuri s fabulom i u rimejk uvodi po horor pogubne elemente iz nastavka. Uz kraj inspirisan potpuno nenadano sjajno snimljenim i montiranim krajem Halloweena V: Prokletstvo Michaela Myersa, dolazi se do zaključka da je Zombie na neki način pokušao da svojim rimejkom obuhvati celokupan serijal, bez smisaonog objašnjenja i uz fatalno gubljenje ritma i predugo trajanje filma. Šteta je, jer je Zombie imao puno toga što mu je išlo u prilog: ogromnu energiju (videti fascinantno nasilje u sceni u muškom WC-u), žanrovski diskutabilnu ali zanimljivu socijalnu intervenciju na Myersovoj porodici, Malcolma McDowella, ovde tragično propuštenog u loše napisanom liku dr Loomisa, koji malom Michaelu govori skoro pa diletantske stvari. Zombie je imao mnogo toga što mu je išlo u prilog. Osim makar jednog glasa razuma. Naravno, s razumom je najteže biti u dobrim odnosima.",0,0
"Nakon ovog filma neki će imati problem da razumeju fatalnost Fatalne privlačnosti Albert Nobbs je film Rodriga Garcije, reditelja čiji mi je veći deo karijere nepoznat, a ono što mi je poznatno (Passengers) želim da bude prvo što će mi vanzemaljci izbrisati iz sećanja. Ono što je bitno da znate u vezi sa njim jeste da je u njegovom prvom filmu (Things You Can Tell Just By Looking At Her) glumila Glenn Close i da je to druženje bilo nezaboravno s obzirom da ga se dvanaest godina kasnije setila za nešto što je očigledno njen kompletni autorski rad. Kao što znate poslednjih godina Glenn Close je najpoznatija kao kontroverzna advokatica Patty Hewes, a pre toga njeno najsvežije filmsko pojavljivanje u vašem sećanju verovatno će biti lik Cruelle De Vil u 100inekom dalmatincu. Uprkos reputaciji Glenn ne živi baš Meryl Streep život. Možda se baš zato odlučila da bez blama pred nama odradi isto što i Mickey Rourkea i akonto potencijalne oskarovske nominacije ili zgoditka istog restartuje svoju karijeru kako carski valja i trebuje. Da bi bila sigurna da će 'Rourke' da joj uspe, Glenn se u filmu ne pojavljuje samo u naslovnoj ulozi, već i kao ko-scenarista i producent. Albert Nobbs je priča o ženi koja je početkom XX veka u Irskoj iz finasijskih razloga bila prinuđena da posao potraži i nađe kao u muškarac. Ono što je još strašnije jeste da je njen transfer iniciralo silovanje, pa je tako 'postajanje muškarcem' bio i neki vid prevazilaženja te traume (film van njenog monologa ne produbljuje ovaj diskutabilni trenutak). Na ove oskarovski potentne momente dodajte to i da se u filmu pojavljuje i lezbijski par u kome 'muža' igra Janet McTeer (koja izgleda kao Maja iz E-Playa za jedno 20 godina) i Albert Nobbs ima toliki oskarovski kapacitet da bi po prvi put u istoriji dodele ove nagrade Akademija mogla da u statuu stavi baterije i da Glenn u isto vreme primi i priznanje i vibrator. Ozbiljnost na stranu, Albert Nobbs, konobar u hotelu u kome propala aristokratija dolazi da banči dok se gosti iz srednje klase osećaju nešto višim u njihovom prisustvu, u interpretaciji Glenn Close izgleda kao voštana figura koju je Đepeto magično oživeo. Njena interpretacija muškarca je toliko drvenasta, mehanična i skrivena iza potpuno bezizražajnog lica da ćete se veći deo vremena pitati gledamo li glumicu koja glumi ili njen CGI avatar. Na sve to dodajte krajnje banalna rešenja za neke momente (Albert svojih ženskih pet minuta slobode provodi trčanjem peščanom plažom sa glavom podignutom ka suncu), neuverljiv razvoj Albertovog 'ženidbenog' plana koji ne objašnjava zašto bi on morao da nastavi kao 'muško' i nakon što otvori svoju privatnu prodavnicu i posve trivijalnu paralelnu romansu između mlade sluškinje i momka domara. A verovatno postoji i neko razumno objašnjenje za pojavu Jonathana Rhys-Meyersa u ulozici toliko nepotrebnoj i mestimičnoj da ozbiljniji filmovi takve pojave ni ne 'kreditsuju'. Albert Nobbs izgleda kao toliko samouveren oskarovski zicer da je neko mislio da sve što treba da uradi jeste da Glenn Close obuče u pantalone, zaliže joj kosu i kaže joj 'freeze!'. Što nekako čini preostalih 110 minuta viškom.",0,0
"Može se reći da je triler kao žanr poslednjih nekoliko godina upao u određenu kolotečinu, tako da je uvek pravo osveženje kada naiđemo na neki naslov koji makar malo skreće sa dobro utabanog puta. Gijom Kane (Guillaume Canet) široj publici poznat je prvenstveno kao glumac, mada je 2006. godine sa svojim trilerom “Tell No One” stekao i reputaciju odličnog scenariste i reditelja. Scenario za ovaj film baziran je na romanu Harlana Kobina (Harlan Coben), koji je zajedno sa Kaneom učestvovao u njegovoj adaptaciji. “Tell No One” je izuzetno dobro prihvaćen od strane kritičara. Ovaj naslov je osvojio brojne nagrade, među kojima treba istaći pet odlikovanja Francuske filmske akademije, Cesar, i to za najbolju glavnu mušku ulogu, režiju, montažu i najbolju originalnu muziku. Ovaj triler govori o pedijatru Aleksandru Beku, kome je supruga Margo brutalno ubijena osam godina ranije, i tada je i on bio jedan od osumnjičenih. Slučaj se ponovo otvara kada policija pronalazi dva muška tela u blizini mesta gde je Margo ubijena, a Aleksandar iznova postaje glavni predmet istrage. Misterija nastaje kada Aleksandar dobija email sa snimkom Margo, koja je navodno živa. Nakon ovoga, on ulaže sva sredstva i energiju da dokaže nevinost i reši misteriju vezanu za ubistvo svoje supruge. “Tell no one” je odlično izrežiran krimi triler, pun neočekivanih obrta i zanimljivih sporednih likova. Kadrovi su prepuni trzanja i na momente prate radnju iz perspektive protagoniste. Ovakve sekvence, kao i odlična originalna muzika, doprinose stvaranju pomalo “hičkokovske atmosfere”, koja posebno podseća na njegov kultni klasik Vertigo. Pored toga, Kane je uspeo da na pomalo patetičan način opiše ljubav između Margo i Aleksandra, što nikako ne ometa glavni tok radnje, čak nam i pomaže da sagledamo esenciju protagonste na jedan psihološki način. Ono što se može navesti kao najvećim kvalitetom ovog ostvarenja jeste svakako doprinos glumačke postave. Na čelu ovog ansambla, imamo fantastičnog Fransou Kluzea (François Cluzet) koji dominira svakim kadrom. Pored Kluzea još treba izdvojiti i odličan performans Kristin Skot Tomas (Kristin Scott Thomas) u ulozi Helen, Bekove najbolje prijateljice, koja naprosto oduševljava svojim besprekornim francuskim akcentom. Što se tiče muzičke podloge ona je izuzetno raznovrsna, i u svom sadržaju okuplja imena počevši od grupa U2 i Groove Armade, pa do Džefa Baklija i Matjua Šedida poznatijeg kao M, koji je ujedno i autor glavne muzičke teme “Ne le Dis a Personne”. Kada imamo u vidu sve prednosti koje nosi ovo ostvarenje, od fantastične priče, odličnih obrta preko glume, muzike i režije, može se slobodno reći da je Kane uspeo da napravi odličan film koji je svakako vredan pažnje ljubitelja ovog žanra.",1,1
"Dok je Moodysonov prethodni izlet u vode internacionalnih društvenih problema, Lilja 4-ever (2004) uspeo da sopstvenu sentimentalnost i neoreligioznost opravda surovo ozbiljnom temom kojom se bavi i anđeoskim licem glavne glumice, sa kojom je bilo gotovo nemoguće ne saosećati, Moodysonovo novo antiglobalističko čedo je znatno manje simpatično. Snimljen očigledno po uzoru na Babel (2006) Alejandra Gonzáleza Iñárritua, Mamut se odvija na tri različite destinacije: (Njujork-Manila-Bankok), prateći troje glavnih likova – uspešni bračni par Lea i Ellen Vidales (Bernal i Williams) i njihovu kućnu pomoćnicu Gloriju (Necesito). Leo i Ellen su toliko obuzeti svako svojom karijerom da jedva viđaju jedno drugo i svoju ćerkicu Jackie (Nyweide). Karijere ih pritom ne ispunjavaju i ne čine srećnim i oboje preispituju svoj životni put i identitet. Dok se oni tako uglavnom brinu sami o sebi, ona u haotičnim i pretrpanim hirurškim salama, a on u luksuznom hotelu na Tajlandu, Glorija umesto njih vodi računa o njihovoj ćerki, da bi zaradila novac za sopstvenu decu, koja žive u siromaštvu na Filipinima. I ona je nesrećna i pita se vredi li to zaista tih para. Leo na Tajlandu upoznaje prostitutku zlatnog srca, Cookie, koja izlazi sa strancima da bi zaradila koji dinar za svoje malo dete. Moodyson fokus stavlja na Lea i Ellen, čiji je najveći problem u životu u glavi i izgleda potpuno trivijalno kada se uporedi sa problemima likova o koje se oni samo povremeno očešu u svojoj „potrazi za identitetom“. Leo je prestareli gejmer koji bi radije da putuje svetom sa rancem na leđima nego da potpisuje ugovore skupocenim penkalom od mamutove kosti. Ima više nego dovoljno novca da to i uradi, ali ne, on bi radije da u roku od par dana proživi svoj zakasneli pubertet na egzotičnom putovanju, a onda vrati u svoj luksuzni stan u Sohou. Ellen više energije troši na dete koje je operisala, nego na sopstveno, a gledalac ne može a da se ne zapita zašto za ime sveta ona mora da se maltretira u hitnoj pomoći, kad joj je muž milioner? Rekao bi čovek da će do kraja filma nešto shvatiti, ali to se ne dešava. Da samo poslednja rečenica nije toliko iritantna, možda bi se film nekako iščupao. Ako vam sve ovo nije dovoljno da prekinete gledanje na pola, sigurno ćete to učiniti zbog preterano upadljive muzike koja sve vreme prati likove. Prenaglašena i dramaturški neopravdana upotreba poznatih melodija je nešto što se kod Moodysona moglo i ranije videti. Dok je Lilja trčala u smrt uz Rammsteinov Mein Herz brennt, Leo se vozika egzotičnim predelima uz Greatest Hits Ladytrona, sa posebnim akcentom na njihov poslednji hit Versus. Ne samo što je muzička podloga priličnom neskladu sa događajima u filmu, već ćete treći put kad čujete Versus poželeti da ovaj album, ako ga imate, zauvek izbrišete sa hard diska. To ćete svakako odmah učiniti i sa ovim filmom.",0,0
"Nije prošlo mnogo otkako je reditelj Joseph Kosinski iskoristio prikaze razorenog Njujorka da uputi reč, dve o neuništivoj ljubavi i podari filmu Zaborav kakav-takav smisao, a reditelj M. Night Shyamalan već nudi drugačiju i besmisleniju apokaliptičnu priču. Na putu od kolonije u svemiru do poligona za vežbanje, brod s opasnim vanzemaljcem srušio se na Zemlju koju su ljudi odavno napustili. Pad letelice preživeli su samo narednik Cypher i mladi Kitai, koje tumače Will i Jaden Smith, otac i sin kako na filmu tako i u stvarnom životu. Da bi poslao signal za pomoć, Kitai mora da pronađe drugu polovinu olupine broda i prihvati savete ranjenog i emocionalno suzdržanog oca. Ako se ne uračuna uvodna sekvenca, nekoliko flešbekova i niz divljih zveri, film Nakon Zemlje sveden je isključivo na ova dva krajnje površno osmišljena lika. Scenario, koji je Shyamalan u jeku posustale karijere (The Happening, The Last Airbender) napisao sa Garyjem Whittom, više liči na studentsku vežbu nego iole ozbiljni pokušaj seciranja odnosa oca i sina. Štaviše, gomilom kompjuterski generisanih agresivnih životinja priziva se u sećanje fijasko kakav je bio film 10.000 p.n.e. Rolanda Emericha. Pozamašne avanturističke glorifikacije sjajnih efekata i akcije bilo je i ranije, ali su autori takvih filmova često imali dovoljno samokontrole da ih ni sami ne uzimaju previše ozbiljno. Shyamalanova režija odaje drugačija stremljenja i uporno pokušava da od filma Nakon Zemlje napravi inteligentnu porodičnu dramu, koja ima šta da kaže i o strahu i njegovom pokoravanju. Da su Smithovi u kostimima koji vape da postanu deo univerzuma novih Zvezdanih staza ponudili malo više emocija od onih sa planete Vulkan možda bi ovaj SF imao više duše. Međutim, oni su se izgubili u Shyamalanovoj prašumi u kojoj je, u inat zdravom razumu, „sve evoluiralo da ubije ljude“ dok je planeta bila nenastanjena ljudima. O suludim klimatskim kolebanjima temperature, vanzemaljcima koji su genetičkim inženjeringom stvoreni da istrebe ljudsku rasu, ali su tvorci zaboravili da im podare čulo vida, i mnogo čemu drugom ne treba trošiti dodatne reči. Sreća te u ovoj naivnosti bar dizajn blista, ali ko se već nije navikao na dobar dizajn u besnoj produkciji?",0,0
"Kao dobar pasulj. Braquo je razlog, više nego prethodni (i solidni) filmovi Oliviera Marchala da sam jedvadočekao! Les Lyonnais (eng. titl A Gang Story). Već sam se uželeo sirovog nasilja, časnih krimosa i nečasnih murkana, jurnjava besnim automobilima, neo-Melvilleovskog šmeka u post-Le Haine ruhu. Međutim, Les Lyonnais je malčice drugačiji i baš koliko treba isti film u odnosu na ono što Marchal obično nudi. Čak šta, mogli bi se reći da je ovo njegovo najambicioznije ostvarenje i, uprkos manama, dramaturški najkompaktnije. Verujem da bi Marchal jako voleo da o Les Lyonnais govorimo spominjući Godfather I i II. Mamon i Serge upoznali su se kao deca, deluje u nekom sirotištu, i tom prilikom je Serge odbranio cigančića Mamona od starijih napasnika. Od tog trenutka počinje njihovo prijateljstvo koje se proteže preko kraja šezdesetih i sedamdesetih tokom kojih su zajednički, sa svojom bandom 'Les Lyonnais', sproveli više oružanih pljački, potom završili u zatvoru i mnogo, mnogo godina kasnije se povukli iz posla. Serge se pojavljuje pravo niotkuda, gonjen od ljudi koje je zavrnuo za kintu, i Mamon nema kuda nego da mu pomogne. Ako je Coppolin film počinjao svadbom kao paradigmom 'normalne' porodice/familije, Marchalov počinje krštenjem Mamonovog unuka, na kome upoznajemo članove njegove porodice, bliske prijatelje, kao i 'ciganski' milje iz koga potiče. Ali i Sergeovu ćerku koju muž bije (eto još jednog linka sa Godfatherom). Marchal od samog početka počinje sa paralelnom pričom (Godfather II) koja rekapitulira odnos Mamona i Sergea kroz seriju flešbekova, sve do njihovog hapšenja, na kome ih je njihov prijatelj, The Greek, izdao. I dok sadašnjost odiše Marchalovim klasičnim setom 'poganih' oruđa- brutalnim tučama, brutalnim oružanim obračunima, nemilosrdnim postupcima i oldskulovskim viteškim odnosima kriminalaca i policije, prošlost samo malčice 'smanjuje doživljaj' i daleko veći fokus stavlja na rasističko ponašanje policije i njen osetljiv ego kome su Mamon i njegova banda ozbiljno smanjili veličinu. Gerard Lanvin (kao Momon) i Tcheky Karyo (kao Serge) nisu baš Delon i Belmondo (iako obojica izgledaju kako pošten muškarac može samo da poželi za svoje rane šezdesete), ali sa licima na kojima se život ozbiljno upisao i sa očima rečitijim od usta, njih dvojica su pravi 'Maršalovci'. Marchal je fetišista i kod njega automobili koje voze junaci (bez obzira na epohu) uvek moraju biti ekstenzija njihovih penisa, baš kao i odela koja nose ili prostori u kojima žive ili rade. Život ovih muškaraca nema mnogo aspekata, ali ono malo njih gusto je prožeto njima samima. Baš kao i u vesternima i starim francuskim krimićima junaci govore samo ono što moraju, i to je, čak i kada je najpatetičnija stvar na svetu, samo ono što mora da se kaže. Marchal je jedan od najdoslednijih vladara i sluga žanra. Ako mene pitate, da bi Les Lyonnais bio epski krimić, sa jednakom vertikalom i horizontalom, morao je da traje barem još sat vremena (ovako jedva stiže do 100 minuta). Osnovna konstrukcija je tu, snažna i stabilna, imamo lirsku vertikalu, imamo nasilje, imamo dovoljno elemenata za dramu i tragedije, ali Marchal ne ume ili ne želi da se zadrži i kreira 'trenutke'- filmski prostor koji bi izvirio iz žanra i iracionalnije se obratio gledaocu. Koji bi pustio junake da provire u kosmos i osete vetar na kosi. Marchal ključne trenutke efektno i žanrovski perfektno markira, ali ne pušta ih da odžive, da nađu načina da se na svoj način upišu u priču. Da osetimo likove, da ih pomirišemo, zavolimo, ili zamrzimo, da znamo nešto o njima što je potpuno nebitno za radnju, već samo za njih. Toga nema. Ipak, meni je dovoljno i ono čega ima.",1,1
"Na prvoj godini FDU-a dramaturge uče da napišu jednočinku... Jednočinka je komad koji kao što samo ime kaže ima jedan čin tj jedno mesto i jedno vreme. Proslavljena francuska (?) spisateljica Yasmina Reza napisala je komad 'God Of Carnage' o dva para roditelja koji se nalaze u stanu jednih od njih da rasprave to što je sin jednih motkom udario sina drugih i razbio mu dva zuba. Verovatno ponesen uspehom ovog komada u francuskim pozorištima (nagađam) i činjenicom da mu je kretanje solidno ograničeno poslednjih godina Roman Polanski se prihvatio filmske ekranizacije ovog komada (deluje mi najverovatnije). Mislim da svako iole obrazovan, nagledan i načitan može da nasluti šta jedna autorka (pol nije bitan), čiji komad 'Art' možda znate ili ne, može da izvede iz susreta roditelja koji su se našli da pročešljaju problem svoje nestašne dece. Proradiće njihove sujete? Krivica će se seliti sa 'počinioca' na 'žrtvu', suprostavljene strane menjaće timove, pa ćemo u početku imati muža-ženu protiv muža-žene, a potom muževe protiv žena, muževe jednih sa ženama drugih... Kako razgovor bude odmicao spadaće fasade, a komunikacija će bivati sve prisnija. Emocije će varničiti, biće slomova nerava i drugih stvari, čačnuće se u socijalne bekgraunde jednih i drugih... Jel da da sve to možete sami da pretpostavite? Tako i bi. Jedino što vam neće pasti napamet jeste da će Kate Winslett u nekom trenutku povratiti preko coffee literature Jodie Foster. Ali, ni to neće biti previše smešno. Roman Polanski je okrenuo par telefona i pribavio sebi četiri velika imena i Carnage deluje kao win-win situacija za sve. Tako i ne bi. Carnage je najteži oblik podilaženja srednjoj klasi dopuštanjem istoj da slobodno masturbira nad iluzijom da njeno mišljenje ima ikakve relevatnosti za svet koji kreiraju svi oni koji istu tu klasu preziru svim srcem.",0,1
"I pre nego što sam video pri kadar iz ovog filma, bio sam skoro pa siguran da će “Jobs” biti apsolutna abominacija, ali hajde, nisam želeo unapred da donosim sud i formiram stavove o nečemo o čemu tehnički ništa ne znam, te sam se ipak odlučio da se upustim u ovu “samoubilačku misiju” i poklonim 128 minuta svoga života novom ostvarenju Džošue Majkla Sterna (Joshua Michael Stern). Kao što sam i mislio, film “Jobs” je jedan izuzetno loše konstruisan, pretenciozan i plitak film koji pored toga što dosta površno obrađuje svog subjekta, izuzetno nisko pada i u tehničkim elementima pripovedanja svoje priče. Priča ovog filma se fokusira na život Stiva Džobsa između 1970-1990. godina, odnosno na period kada dotični napušta koledž, osniva Apple Inc. i kreće da se bavi svojim prvim korporativnim problemima. Pored brojnih faktografskih grešaka, ono što izuzetno vuče ovaj film dole jesu nedovoljno razrađeni likovi i epizodične sekvence koje iz reza u rez toliko mnogo toga preskaču i ostavljaju našoj mašti da sami popunjavamo praznine. Narativ je izuzetno prazan i previše se oslanja na brojne Džobsove monologe u kojima pripoveda svoju filozofiju uspeha. Klasično skupljanje minuta. Pored toga što iz prethodne dve rečenice možemo zaključiti da je tempo filma sporiji od trke puževa u invalidskim kolicima, “Jobs” zaista ne dozvoljava svojim posmatračima da se ikako emotivno povežu sa onim što se dešava na ekranu. Ono što definitivno svi znaju o Stivu Džobsu (Steve Jobs) jeste da je bio izuzetno namazan orator i osoba koja je iskorišćavala ljude i tretirala ih kao stoku. Od ovog filma ništa novo nećete dobiti o njemu. Veliki problem novog ostvarenja Džošue Majkla Sterna jeste što zapravo ne nudi nikakve dublje informacije o svom subjektu, niti kakvu smislenu katarzu. Film toliko teži da prikaže korporativni razvoj da u potpunosti zanemaruje da se posvetim svom protagonisti. Gluma je kao i ostatak tehničkih elemenata, prilično traljava. Kao što se može videti i na trejleru, Ešton Kučer (Ashton Kutcher) je preglumio 90% scena u kojima se pojavio. On donekle jeste skinuo mimiku, gestove, hod i način na koji je Džobs pričao, ali je i dalje njegov performans prilično tanak jer ne uspeva da stvori nikakvu konekciju sa publikom, niti da predstavi svog subjekta kao čoveka od krvi i mesa. “Jobs” je jeziv film o jezivom čoveku. Predlažem vam da u što širem krugu zaobiđete novo ostvarenje Džošue Majkla Sterna jer apsolutno nije vredno vašeg vremena i pažnje.",0,0
"Pre nekoliko godina na televiziji se vrtela iritantna kampanja pod sloganom „Nije teško biti fin“. Ništa u ovoj kampanji nije bilo jasno – ni ko to treba da bude fin i prema kome, ni kome je to naprasno zatrebao fin puk. Npr. mnogo manje finog naroda staje po metru kvadratnom gradske trole nego onog nefinog. O ostalim cenama preživljavanja i njihovoj proporciji s finoćom da i ne govorimo. Recimo, Sonja Savić u intervjuima često govori upravo o potrebi za pristojnošću, što iz njenih usta deluje kao da gladan traži hleba, dok su javne ličnosti upošljene u pomenutoj kampanji isijavale stoicizmom bez pokrića, kao što obično deluju kad se đuture okupe oko neke „ideje“. A ironija je da dobar deo ljudi u mojoj sredini za Sonju Savić misli da je šenula, što dovoljno govori o tome koliko nije da nije teško biti fin. Glavni junak filma Teško je biti fin, premijerno prikazanog na ovogodišnjem Festu (trenutno na redovnom repertoaru), jeste taksista iz Sarajeva Fudo, koji pokušava da se snađe, tj. da povremenim izletima u kriminal porodici pruži komoditet. Na tragu priča Abdulaha Sidrana, junaka prati poznati smrad čarapa oca na službenom putu – onog koji kad se prezuva u predsoblju, sa cipelama ostavi tragove blata i krvi, i iz čijih se košulja spiraju tragovi karmina i sperme. Čiji je moral zasnovan na pravilu da dobro opere ruke pre nego što sedne za porodični sto i prihvati dete. U svom junaku Vuletić uspeva da uhvati autentičan profil oca porodice koji i dalje patrijarhalno veruje u toplinu doma, ali nije imun na doze kojima ga redovno pelcuje društvo trkača i zgrtača koje čika da se dom učini još toplijim, tj. opremljenijim, sigurnijim. Tenzično propitivanje glavnog junaka „kako se kotiram danas“ odslikava opsesiju samoprocenjivanjem prema aršinima grabež-društva koje podlo manipuliše ljudskom potrebom za samopoštovanjem. Nakon što udari glavom o zid, Fudo odlučuje da se promeni i postane dobar, ali tek tada počinju njegove teškoće, jer se ispostavlja da je teže biti dobar jer to nikome u društvu ne ide na ruku. Tragom ove kontradiktornosti, Vuletić gradi inverziju poznate priče o malom, poslušnom čoveku koji se, kad mu prekipi, okreće protiv sistema i uzima zakon u svoje ruke, tako da je, u ovom slučaju, pokušaj da se bude dobar prikazan kao čin pobune. U drugom delu filma utisnut je pečat Sidranovog Kuduza, u vidu ambivalentnog odnosa prema junaku – plemenita i žučna potreba da se preispita sve oko sebe u pragmatičnom društvu dobija vid manijakalnog ponašanja koje plaši. Manipulacija decom kroz čuveno pretnju: „Sutra kad te dete bude pitalo...“ (kao da su sva buduća deca, još od dupka, okoreli džeparoši koji s vrata traže svoj udeo u akcijama), živo je i duhovito prikazana preko stalnog obraćanja junaka sinu koji još nije progovorio, ali koji ima počasno mesto suvozača u taksiju i pravo da bira „fine“ mušterije (one s kravatom). S mališanom otac već kuje planove o budućim biznisima i podučava ga kako da preživi u Sarajevu. Promena u obraćanju sinu, do koje tokom filma dolazi, pobunjenički je čin oca koji odbija da obučava dete za borbu bejzbol palicama. Neusiljena gradacija koja diktira putanju junaka od njegove odluke da okrene novi list prožeta je ironijom i promućurnim odabirom životnih činjenica koje ne barataju metaforama, već o posleratnom Sarajevu govore kroz detalje, čime se ne može pohvaliti nijedan od nekoliko poslednjih srpskih filmova (Na lepom plavom Dunavu, Biro za izgubljene stvari i Čitulja za Eskobara). Teško je biti fin govori o finoći koja nije nadogradnja u vidu manira samozvanog građanskog društva, pa se samim tim ni ne postiže tako lako. Reč je o bazičnijoj vrednosti, nezavisnoj od trenutne društveno-političke logistike, vrednosti o kojoj je rudarski pisala Flaneri O’Konor u zbirci priča Teško je naći dobrog čoveka.",1,1
"Kuća se zida od temelja. Slično tome, a pre bilo kakve nadogradnje u vidu raznorazne simbolike, filmovi bi valjalo da imaju temelj dobre, ubedljive priče koja funkcioniše i nezavisno od svih nivoa na kojima se otkriva šta je sve pisac zapravo hteo da nam kaže. U suprotnom, metaforički krov će se sručiti na glavu zlosrećne publike koja može samo da nagađa šta je npr. skriveno iza beskrajnog (do granica iritacije) ponavljanja pesme Besame Mucho u dugometražnom debiju Stefana (Atorzija) Arsenijevića. Zaplet je izgrađen oko sudbonosnog dana u kome Anica (Anica Dobra) donosi odluku da napusti muža (Feđa Stojanović), raskine s prošlošću i pobegne iz zemlje. Stvari se komplikuju kad se u sve to umeša Stanislav (Vuk Kostić), koji je već godinama zaljubljen u nju, ali to obznanjuje tek u trenutku u kome više nema šta da izgubi. Stanislav inače radi za Aničinog muža, koji je kriminalac. Ali, nisu ovo nikakvi srpski Sopranosi; možda više srpski socijala-Sopranosi... Međutim, ovde su svi nekako dobrodušni. Čak i kad reketiraju. Simbolika? Zaboravite na životnu priču iz blokova. Umesto suvog realizma, Arsenijević i ekipa su se okušali u (pre)ambicioznom pokušaju da uhvate samu srž bivstvujućeg trenutka ljudi zaglavljenih u ozbiljnoj dilemi: otići ili ostati. Kad se stvari postave tako, gotovo arhetipski, onda je manje bitno da li su junaci mladi intelektualci ili sredovečni krimosi. Barem je tako u teoriji. U praksi baš i ne funkcioniše u konkretnom slučaju. Sitni kriminalci opisani u ovom filmu su tek metafora za opštu sliku društva. Međutim, ta konceptualizacija ne pomaže da se škripa dijaloga pri simulaciji kriminalnog žargona lakše podnese. Ali, to je tek prvi korak na kome se ova postavka sapliće pre nego što se potpuno prući po asfaltu. Kad se stigne do ljubavi iz naslova, tada nastaju pravi problemi... Simboli koji plutaju nepovezano, i na koje se poput plastičnih kesa koje lete vazduhom sapliću Arsenijevićevi junaci, samo se nižu: latinoameričke serije, pomorandže (!?), gore pomenuta pesma, sneg koji provejava kroz doslovno svaki kadar... Ali, nije veštački sneg taj koji ruši filmsku magiju, već samo predstavlja neku vrstu stalnog podsetnika na jednako neubedljivu i usiljenu emociju, na manjak hemije između glavnih junaka. U međuvremenu, dve suparničke bande se sukobljavaju oko kioska (dakle, ničega), dok se nad njih (i nas) nadvija mračna tranziciona budućnost u kojoj će i taj kiosk izgubiti po izgradnji novog megamarketa, čime će im i onako isprazni životi postati potpuno obesmišljeni. Junaci su svi gurnuti u istu ravan, lišeni istinskog identiteta zarad prisilne humanizacije do granice patetike. Oni pevaju, autistično ćute kad zatreba, prepričavaju svoja osećanja umesto da ih izraze, objašnjavaju umesto da pokažu, pokušavaju da nas ubede da vole i da pate, ali deluju poput varalica. Ako gurnemo svu tu trapavu simboliku na stranu, i ogolimo filmski kostur, šta nam ostaje? Tek jedna lepo uslikana, ali suzdržano i nemaštovito režirana drama trivijalnog zapleta i sa istim takvim junacima, koji sve vreme ostavljaju utisak kao da im je zapravo svejedno hoće li otići ili ostati, s kim i gde... Na kraju se pokušava poentirati kroz prizivanje briljantne završnice jedne od najboljih domaćih melodrama iz davne 1983. Neka ostane nedorečena ova referenca, u slučaju da Arsenijevićev blef upali pa se neko tokom filma iskreno zainteresuje za konačnu sudbinu glavnih junaka. Ako ništa drugo, barem postoji doslednost, pa i ta završna scena nije oslobođena simbolike na prvu loptu. Makar je razumljiva, za promenu, i ima kakvo-takvo uporište u ostatku filma i bizarnoj želji glavnog junaka da postane mađioničar. Otići ili ostati? Ostati ili nestati? Ostati i nestati... Arsenijevićev film je poput apatičnog sleganja ramenima. Jedna obična ljubavna priča ponuđena je kao odgovor, odnosno izgovor. Pa ipak, i takav odgovor mogao bi biti zadovoljavajući i iskren ako bi se u svemu tome osetilo bar malo istinske strasti i srca (pa makar to srce bilo naškrabano na nekoj novobeogradskoj fasadi...). Ovako, ostaje samo veštački sneg koji nikako da prestane da veje. Kao konstantni beli šum u kome su zarobljene sve začete emocije, moguća značenja ili eventualne poente koje Arsenijević nije uspeo da prevede i privoli na filmsku traku.",0,0
"Nešto kao post-post moderni 'best of' horor. Ili epizoda Fringe Joss Whedon. Ponovo. Ovaj put kao scenarista. I baš kao što mi se činilo (teško za objasniti zbog čega) Cabin In The Woods je njegov najbolji autorski rad. Možda zbog toga što je i najambiciozniji. Ali malo više zbog toga što je demonstracija pozamašnog Whedonovog ega. Protiv koga ja nemam ništa, iako vam može izgledati suprotno. U nastavku teksta ja zaista ne mogu da nađem načina da ispričam i izkomentarišem o čemu se ovde radi, a da vam ne ispojlerišem. A to ne bih voleo. Jer mislim da Cabin zaslužuje da ga pogledate. Dakle?! Idemo... ODJEB Ako niste gledali. Cabin In The Wood je post-moderni (samim tim i meta-) udar na 'klasični' slešer sa mladima koji nakon seksa gube glave. Ono što ga čini post-post modernim jeste što na bazi te 'dekonstrukcije' pokušava da napravi ambicioznije koncipiran (sci-fi?) horor kome kao osnov služi nekakav 'praiskonski' osnov koji je bio temelj prvih (filmskih) horora. Ništa niste razumeli? Grupa mladih odlazi u šumu na vikend u kolibu u kojoj nema ni struje, toooliko je daleko od svake civilizacije. Usput staju na benzinsku pumpu čiji nas Hills Have Eyes-rednek seting najbezobraznije priprema za jednu vrstu 'zabave'. U kolibi se sve razvija kako smo očekivali, seks, začudnosti, tiha jeza... A zatim počinje da se razjašnjava prisustvo čoveka sa slušalicom u uhu koji je sa krova njihove kuće ispratio njihov odlazak u kolibu. Koliba je zapravo 'kuća velikog brata' u kojoj gosti silaskom u podrum, koji služi kao muzejski prostor sa najraznoraznijim asocijacijama na sve moguće horore, (neznajući) odabiraju vrstu pošasti koja će ih 4REAL progoniti i pobiti. Sve to je supervizovano iz (TV-) stanice koja se nalazi duboko ispod kolibe, a sve to gledaju bogati klijenti koji su to masno platili. Dakle, s jedne strane snaf, s druge TV urednici koji se među sobom klade šta će gosti kolibe izabrati za neprijatelja (hvatanjem za neki od predmeta u podrumu). Sve zajedno jedna doza humora i ironičnog odmaka koja se retko sreće u ovoj vrsti filma. Mislim na klađenje, naravno. Nakon toga, iz kaveza se pušta pošast i ona kreće da kasapi kolibljane. Predvidljiv momenat dolazi u 'nepredviđenom' kvaru u funkcionisanju čitave mašinerije što rezultira... pa, videćete. Cabin In The Woods drži pažnju i Whedon pažljivo zadirkuje klišee horor filma (sisata plavuša prva strada, alfa mejl spasilac, nerd, neuspelo bekstvo...) i pokazuje da čak i kad se oni sasvim razgolite stvar nastavlja da funkcioniše, kao nešto drugo. U suštini ovako nečim bavili su se Wes Craven i Kevin Williamson u Scream tetralogiji, ali Whedona očigledno ne zanima samo postmoderno poziranje, već bog-na-nebu-whedon-na-zemlji vertikala i zato Cabin In The Woods kao samo-eksplikaciju ima nešto što se graniči sa samo-sprdnjom. Ali, ako poverujete, Cabin In The Woods je film koji mrtav-ozbiljan i sa ozbiljnom ekipom glumaca (Bradley Whitford, Richard Jenkins i Sigourney Weaver) pokušava da definiše sopstveni horor kosmos. Nešto što je, u krajnjem slučaju, Whedon već jednom probao/uradio sa Buffy. A to je cilj koji uvek opravdava sredstvo. Pored koncepta Cabin In The Woods i na terenu donosi dosta zabave. Čak i u varijanti u kojoj je ubica dezavuisan na samom početku (porodica zombi slešera) njihova Slipknot ikonografija donosi dovoljno štrecanja, dok u drugom delu filma saspens uspeva da se održi uprkos Looney Tunes ludilu. Ćoškast film koji se opire žanrovskoj klasifikaciji i koji sasvim sigurno izneverava vaša predviđanja. Malo li je?",1,1
"Petoro ljudi zarobljeno je u zaglavljenom liftu, s tim što je neko od njih ubica, a možda i nešto još gore... Ono što počinje kao film u maniru kakvog updateovanog Hitchcocka završava se kao tipični Shyamalan - infantilna smeša natprirodnog trilera/horora i melodrame, gde je sve sa svime i svako sa svakim u nekakvoj vezi Da je Đavo iz naslova više od potencijalne metafore biva nam vrlo brzo predočeno iz vizure jednog od čuvara u zgradi koji postaje svojevrsni (suvišni) vodič kroz film kao i medijum, da nam preko njega scenarista izloži deo koncepta koji nije mogao ubedljivije da provuče kroz dešavanja. Posmatrano kao jedan mali visokokonceptualizovani triler u kome je svako na neki način sumnjiv, Đavo uspeva da drži pažnju i tenziju na onom elementarnom nivou naše zapitanosti: šta će sledeće da se desi, ko će (i kako) sledeći da umre, i najzad, ko je ubica? Ovaj recept sa „deset malih crnaca' (samo u liftu) pružio je priliku za nekoliko zanimljivih scena i John Erick Dowdle (Karantin) uspeva da dešavanja (a posebno nedešavanja) učini gledljivim i da uz pomoć sjajnog direktora fotografije (Tak Fujimoto - Kad jaganjci utihnu, Šesto čulo...) sve to začini s nekoliko vrtoglavih kadrova zlokobnog oblakodera. Međutim, čemu sve to ako se u pakovanju nalazi tek jedna razvučena epizoda Zone sumraka? I to zaboravljiva i ispod proseka. Đavo je prvi film u horor serijalu Night Chronicles. M. Night Shyamalan (producent i idejni tvorac) zamislio je da u svakom novom filmu drugi autor razradi neku od njegovih ideja. Dakle, u osnovi to i jeste zamišljeno kao nešto nalik na Zonu sumraka u formatu celovečernjeg filma, i Shyamalan kao da je poslušao vapaje publike i distancirao se od sopstvenih ideja, prepuštajući njihovu dalju razradu drugima umesto da izigrava kompletnog autora. Sasvim dobar koncept koji će možda uspeti da profunkcioniše, ali ovaj prvi korak ostavio je za sobom zamrljane tragove koji i previše podsećaju na Shyamalanova nedavna posrtanja. Dobra režija, uglavnom solidni i nepoznati glumci u nebitnim ulogama (od poznatih lica tu su Bojana Novaković i Matt Craven u epizodici), muzika koja potcrtava svaki trenutak napetosti (i pokušava da veštački stvori još koji), odlična fotografija... Ali, u osnovi svega nalazi se slaba priča, naivno i pomalo didaktički vođena i uz rasplet koji je interesantniji u onom površnom i u kontekstu ovog filma nebitnom smislu - ko je ubica? Poenta, tj. njen pokušaj, čini se, nalazi se u odgovoru na pitanje zašto, a to se ovde svodi na parafrazu završetka filma Znaci i glasi: misteriozni su putevi božji, odnosno, u ovom slučaju, đavolji.",0,0
"U Banja Luci, recimo, negde u finišu dedvedestih tokom prijateljskog meča košarkaša iz Srbije i udarnog tima banjalučkog Borac Nektara omanji plej domaćeg tima samouvereno je krenuo da zakuca preko stamenog Vladeta Divaca, koji je u trenu zakoračio pola koraka u stranu i hitro obuhvatio junošu oko struka, podigao ga do koša kako bi mu pomogao u naumu; bez obzira što je reč o rezultatski ne toloko bitnoj utakmici, većina će se složiti da je to što je Divac učinio dokaz veličine i istinski cool act. Sa druge strane, a što ćemo u par navrata i čuti u filmu koji je predmet ovog prikaza, sva je prilika da bi titulu najcrnjeg uncool act-a u istoriji, ako ne popularne muzike, a ono barem istorije diskografije ponela Metallica u slučaju silovitog sudskog obrušavanja na ekipu Napstera. A fenomenom i slučajem Napstera se bavi izvrsni dokumentarac Downloaded, iza koga u producentsko-scenarističko-rediteljskom smislu stoji Alex Winter, i dalje napoznatiji kao Bill iz tinejdžerske diptih-komedije o Billu i Tedu i njihovom putovanju kroz vreme. I mada se sudeći po glavnom producentu i finasijeru ovog projekta (pododeljenju MTV-ija, kanalu VH1) možda i moglo očekivati reakcionarno razračunavanje i sa samim pojmom piraterije u popularnoj muzici, Downloaded je, pomalo iznenađujuće, primer čestitosti i uravnoteženog pristupa odabranoj temi i njome obuhvaćenim suprostavljenim stranama. Napster, preteča svekolike digitalne piraterije, na početku je bio tek dugo snevani san Shawna Fanninga, informatičkog audodidakta iz ubogih zabiti Massachusettsa, a Alex Winter sa dosta takta, strpljenja i sposobnosti da razluči između trivije, suštinski efemernog i zbilja relevantnog, prvu trećinu filma u potpunosti posveti životnom putu i genezi Napstera, kao znakovitog simbola jedne korenite društvene promene. Kako biva opcrtan osnovni okvir šire slike, ovaj dokumentarni rad dobija na ritmu i opštoj dinamičnosti ni jednog trena tokom ambiciozne minutaže (čak 106 minuta što je zahtevno u odnosu na uobičajenih 70-80 za ovaj soj filmova) ne gubeći fokus i ciljanu poentu. Nastanak i sunovrat Napstera je prikazan u svoj punoći ozbiljnog pitanja na planetranom nivou sa pregšt detalja i krajnje funkcionalnih zastajanja kako bi se uvid u ovo pitanje dopunio još kakvom finesom i dobrodošlom fusnotom. Ako po strani ostavimo Shawna Fanninga i Seana Parkera, udarne igle Napster avanture, najjači utisak svakako ostavlja nastup Chrisa Blackwella, alfe i omege Island Recordsa, kao primer gotovo izumrlog intelektualnog poštenja. Blackwell tom prilikom mudro zaključuje da je u slučaju Napstera i srodne digitalne piraterije tehnologija po prvi put porazila muzičku industriju, neizostavno namerenu da konzumersko slepilo i kolekcionarsku strast eksploatiše preko granice i najlabavije shvaćene etičnosti. Osim toga, u ovom vrsnoom ostvarenju da se čuti podosta mudrih opservacija i zanimljivih gledišta, popust opaske jednog od udarnika iz Napstera da se ovaj servis ponajviše našao na udaru rap i heavy metal zvrzda, čije javne persone u najvećoj meri počivaju ideji (a zaopravo iluziji) otpadništva i sukoba sa gotovo uvek represivnim sistemom. Najnaduhnutiji od svih sagovornika, pak, bio je Henry Rollins, koji, reklo bi se, shvata svu suštinu intruzije novih i sve novijih tehnologija u društvenu zbilju, a vredi pomenuti i ocenu, koju će istaći jedan drugi učesnik, da piraterija od prestupa izrasla u jasan i glasan ideološki stav prema sistemu, između ostalog, oličenog i u krvopijama iz diskografskih kuća i vedetama iz redova samih muzičara. Iako je, kako je već istaknuto, Alex Winter ovde isporučio uravnotežen i nimalo navijački ostrašćen rad, svakom iole pomnijem gledaocu ovog dokumentarca biva jasno na čijoj strani su njegove simpatije, a u skladu sa već pominjanim intelektualnim poštenjem, sama završnica filma donosi uvid u sudbine i (d)evolucije glavnih aktera Napster revolucije u pokušaju/zametku. Naravno, sadašnja i skorašnja uhlebljenja vrlih boraca protiv nepravičnosti u sijaset pojavnih oblika ipak nimalo ne umanjuje značaj njihovih pionirskih radova za pravedniju distribuciju muzike i piraterije, koja je, barem to je nakon svih ovih godina MP3-MP4-flac tranformacija, kuluka i dovijanja, jedan od najprirodnijih procesa u svetu danas.",1,1
"Adaptiranje poznatih bajkovitih književnih dela nikada ne prestaje da bude popularno u Holivudu. “Mirror Mirror” predstavlja jednu prilično slobodnu interpretaciju popularne priće braće Grim (Grimm brothers), poznate pod nazivom “Snežana i sedam patuljaka” (Snow White). Pošto sam siguran da ste svi upoznati sa ovom bajkom, jer iako je poznata u pisanoj formi, znatno je popularnija njena ekranizacija iz 1937. godine pod nazivom “Snow White and the Seven Dwarfs”, tako da smatram da je apsolutno suvišno da izlažem neke posebne detalje oko toga šta se dešava u priči pošto ste sigurno svi ovo ostvarenje makar jednom u životu gledali. “Mirror, Mirror” je dosta slobodnija interpretacija ovog dela nego što će većina od posmisliti jer zaista pored imena likova i nekog najgrubljeg kostura priče, skoro svi segmenti su kompletno izmenjeni. Iako moram priznati da je ova odluka da se originalni zaplet odbaci zaista delova vrlo intrigantno i izazovno, ipak njena realizacija nije urodila polodom i projekat biva u očima poblike viđen kao kopletna i totalna katastrofa. Jedna od najgorih stvari ovog ostvarenja mi je što to ne poštuje prvenstveno elemente žanrova pod kojim je obeležen. Da je film avanturistiki – nije, pošto se zbilja u njemu ne dešava toliko mnogo stvari. Da je komedija – nije, jer uz par simpatičnih momenata, humor nije dovoljno kvalitetan. Što se na kraju tiče drame – nedostaje ogromna doza ozbiljnosti te je sa takvom atmosferom faktički nemoguće proizvesti dramatičnost u bilo kojoj sekvenci. Ono što mi se sviđa u ovom ostvarenju, kao i svim prethodnim Tarsemovim (Tarsem Singh) filmovima, jeste čitav vizualni doživljaj, posebno fotografija, jer je projekat zbilja prelep za gledati. Tarsem još jednom daje hiper stilizovani vizualni doživljaj, ispunjen inovativnim kostimima i vrlo maštovitim dizajnom seta. Što se tiče glume u filmu, ona je korekta. Džulija Roberts (Julia Roberts) je zabavna kao Zla kraljica, a Lili Kolins (Lilly Collins) pojavom i manirima korektna kao Snežana. Ostatak ekipe je isto dobar, ne bih sada nekoga posebno isticao jer im uloge baš i nisu nešto zahtevne. Veliki problemi ovog ostvarenja mogu se videti i načinu izlaganja priče, gde se reditelj u prvoj polovini fokusira na Zlu kraljicu, a u drugoj na Snežanu. Ovo ne mora nužno da bude loša odluka, ali smatram da je reditelj uradio prilično ne vešt prelaz, ostavljajući za sobom prazninu, rupe u priči i loš balans između ova dva lika. Pored ovoga, postoje zbilja užasavajući klišeji, kao i suvišne sekvence, misleći prventveno na hindu muzičku numeru na kraju. Da sumiramo, “Mirror, Mirror” je izuzetno vizualno lep filma koji nažalost izlaže jednu prilično nezanimljivu i loše napisanu priču.",0,0
"Amerikanac Lance Hammer, doskorašnji majstor vizuelnih efekata, kompjuterske grafike i digitalnog dizajna, debitovao je filmom Balast kao reditelj, scenarista i montažer, i momentalno se ovenčao nominacijama za nagrade (u Berlinu za Zlatnog medveda, na Sundanceu za Grand Jury Prize), a i nagradama (na Sundanceu za režiju, a u Novom Sadu tamošnjim Ibisom za režiju i kameru). Radnja filma smeštena je u nigdinu unutrašnjosti Amerike, gde troje crnoputih ljudi – muškarac, žena i dete – u sporom tempu 96 minuta kuburi sa egzistencijalistički postavljenom sudbinom. Sudbina nema većih planova za junake, a ni junaci za sebe, ni u smislu prihvatanja tereta ništavila, ni u smislu suprotstavljanja mu. Scenario je bežao od narativnosti kao đavo od krsta, i u tome je uspeo. Međutim, nalivanje vode na tzv. umetničku vodenicu takođe je izbegnuto u svim domenima priče. Film je, doduše, režiran i snimljen u free cinema art-fazonu (mada bez poetičnosti i satiričnosti), ali svako dalje tumačenje besmisleno je koliko i traženje logičkih zakonomernosti u ponašanju sitih akvarijumskih ribica. Tj. kad neko analizira npr. Beketove ili Joneskove pozorišne komade, on može da se uhvati za sve ono znanje koje im je prethodilo, a koje su autori takođe poznavali i sa znanjem ogoljavali odstranjujući slojeve smisla i delove strukture. Analiziranje Balasta, međutim, jalov je posao jer Hammer ništa ne zna, ili se uspešno pretvara da ništa ne zna, što mu dođe na isto. Ako biste, dakle, da se zabavite Balastom – ne može, nije zabavno; ako biste da mislite – ne može, nema o čemu; ako biste, najzad, barem da saosećate – ne može, nema s kim! Kome je, onda, namenjena ova socijalna drama bez kraja i konca i bez pouke? Nije onima koji i sami žive živote glavnih junaka jer bi oni udosađeni izašli iz bioskopa za pet minuta; nije intelektualcima koji bi da ih nešto šašolji po centru za odgonetanje smisla i logičko zaključivanje, a nije ni osetljivim dušama koje vole da otpate dva sata saosećajući sa socijalno obespravljenima. Aha, pretpostavljate i sami, film je za festivalske žirije kojima je data bogolika osobina stvaranja novih vrednosti, i za one koji poseduju automatizam lakog povinovanja ekspertskim autoritetima. Na izvestan način, ta je stvar otpočela pop-artom u likovnoj umetnosti, kad su alhemičarske grupe udruženih umetnika, galerista i kritičara preko noći bilo šta mogle da pretvore u zlato, tj. u urnebesne cifre za koje su se prodavala dela tipa „carevo novo odelo“. Da ne ispadnu glupi, podanici ovih careva divili su se tananosti tkanine i prefinjenosti kroja, sve gledajući u golog cara! Za razliku od bajke, ono dete čistog srca koje je povikalo istinu da je car go, ovde je bivalo prekoreno i bilo mu je objašnjeno da primitivizam zdravorazumskog zaključivanja ne treba pokazivati naokolo, jer da je vredan rad najvažnija stvar u umetnosti, tad bi babini Villerovi gobleni bili vrhunac. Danas, ova priča spada u oficijelnu istoriju umetnosti: bogatstvo Andyja Warhola jednako je skapavanju od gladi Modiglianija ili Van Gogha, baš kao što su njihova platna jednako važna kao svod Sikstinske kapele. Hammer se odrekao polovine para koje mu je doneo novosadski Ibis u korist SOS Dečjeg sela, rekavši da je ubeđen u moć umetnosti da zaceli duhovne rane, ali da je i sam svestan da se zaceljivanje mnogo pouzdanije vrši direktnom akcijom socijalnih ustanova. Što onda ne dade ceo iznos? Pa zato što je kolega onoj dvojici krojača, a majstor kao majstor: može da ne naplati ruke, ali za materijal mora da uzme!",0,0
"Nema te leksičke akrobacije kojom bi neko mogao da ospori važnost uvođenja u posao. Niti bi iko pri zdravoj pameti to uopšte i pokušavao. Međutim, problem nastaje kada treba proceniti krajnji rezultat tog procesa i uvideti svrishodnost obuke i šegrtluka. Pa pričali o poslastičarskim ili filmskim domišljatostima. A nakon gledanja najnovijeg srpskog omnibusa Oktobar ostaju samo razočaranje i zapitanost kome je sve ovo uopšte trebalo. Naime, Oktobar je antologija sedam kratkih filmova ujedinjenih patronatom profesora Slobodana Šijana i okvirnim konceptom desetogodišnjice petooktobarskih promena (ili „revolucije“). Ovo je takođe film kojim je diplomirala čitava klasa studenata filmske režije na beogradskom Fakultetu dramskih umetnosti i ostvarenje koje je, između ostalog, trebalo da nam ukaže na potencijale naraštaja na kojima rediteljska scena u neku ruku ostaje. A kod procene omnibusa važi nepisano pravilo koje kaže da omnibus valja vrednovati po najuspelijoj od priča. U ovoj konstelaciji to je segment Priče sa groblja Damira Romanova - simpatična, filmična i fino utegnuta priča o novim navikama novog vremena. Problem je što je i ova (dakle, nedvosmisleno najkvalitetnija priča) zastala tek na koti vešto skockane dosetke koja se da pohvaliti bez mnogo relativizovanja i koja izmami osmeh (mada istovremeno podsetivši na dosta sličan, a ipak daleko uspeliji i osobeniji kratki film Jelene Tvrdišić Slatki miris nafatalina koji je ona uradila kao ispitni film na drugoj godini studija). Stvari se problematizuju, a povodi za tišu pohvalu isparavaju u trenu kada treba izreći sud o preostalih šest priča unutar Oktobra. Uvodna priča u režiji Milice Tomović je parada nefilmičnih prizora i turetovskih rafala psovki na temu jedne pijane, slavljeničke noći tokom koje će se, prijatelji, gle čuda, u jednom trenutku pohvatati za guše, jedni drugima sasuti u lice sav nagomilan jed, a to simbolično presecanje vršnjačke pupčane vrpce bi kanda trebalo da označi kotu neželjenog odrastanja. Rođendan Ognjena Isailovića je šminkeraj koji barem krene od zanimljive vizure (porodičnih trenja predstavnika tajkunske nadklase); međutim, ova priča, premda ojačana glumačkim pojavama Vladislave Milosavljević i Branislava Lečića, ostane tek nesuvisla crtica bez sadržaja, dramske gradacije i poente. Sadržaja i poentiranja zafali i priči Od pepela Ognjena Glavonića koja barem može da se podiči fino nijansiranim prikazom teskobe glavnog lika (tumači ga pesnik Dejan Čančarević) i dobrom fotografijom. Nevolja je što Glavonić u tom trenutku nije ovladao ekonomičnim izrazom nužnim za rad na priči koja će biti deo šireg okvira (omnibusa), te priču završi baš u trenutku kada je postavio odnose i ukazao na osnovna uporišta svoje priče. Nova zora bledi Daneta Komljena je primer nesuvisle pretencioznosti, te gotovo tehnički neispravna i zbilja teško podnošljiva egzibicija kojom autor očigledno dokazuje svoju veru u jalovo umetničarenje i pretpostavljenu vitalnost ekstremističkog arthousea. Komljen se, nažalost, u silnoj potrebi da svoju nedorečenu priču oneobiči do krajnjih granica zaneo, potpuno zaboravivši da postoje dimenzije koje neki nazivaju filmskim jezikom i svrsishodnošću, pa onda još u njih i veruju. Senka Domanović je pričom Nisam tu o preljubničkoj noći beogradske hipsterke makar pokazala da je ovladala aspektima dominatne atmosfere i zakonitosti koje suštinski određuju ono što bi se za potrebu ekonomisanja u izrazu mogli nazvati ženskim filmskim pogledom na svet. Domanovićeva je svu svoju rediteljsku energiju potrošila na postizanje ubedljive atmosfere, gotovo nimalo se ne pozabavivši pitanjima sadržaja i naracije. Završna priča, Revolucija jede svoju decu, u režiji Ivana Peciokoze je uz Komljenov segment najslabija karika u ovom lanci. Pecikoza se najbliže primakao konceptu čitavog omnibusa, ali je njegova priča primer neukusa i neumerenosti. Naime, inače pipavo, a ključno pitanje obespravljenosri radnika u deindustrijalizovano-tajkunizovanoj Srbiji Pecikoza je doživeo kao sjajnu priliku da paradira svojim cinizmom, te njegova neduhovita i veoma traljava priča o radnicima-štrajkačima koji postane ljudožderi samo ukaže na sve češće gnušanje „urbane“ elite prema onima kojih ih ni najmanje ne ugrožavaju, a prema kojima bi mogli da pokažu barem najpovršniju empatiju. Dodatni balast za sve priče predstavlja i nametnuti koncept pravljenja kopče sa jubilejom deset godina od znamenitog 5. oktobra. I manje obazrivi gledaoci će brzo spoznati da su autori posegnuli za još ranije sročenim scenarijima, te se koncept ovde tek nazire - većina priča zastane u glibu opštosti nimalo u vezi sa tim istorijskim danom koji teško da išta suštinski znači ovim filmskim junošama (koji su u to vreme sasvim prirodno brinuli osnovnoškolsko-srednjoškolske brige). Spas je pronađen u ziheraškom, jeftinom i neučinkovitom triku po kom je u svakoj od priča udenut televizijski/radijski snimak/izveštaj kojim se opravdava, sada je to već potpuno jasno, sasvim izlišni i veoma ograničavajući zajednički sadržatelj i koncept. Oktobar pred publiku dolazi nakon nekoliko ozbiljnih debitantskih radova (koji se kreću u rasponu od izvanredne Porno bande, simpatične Jeseni u mojoj ulici, veoma ubedljive Tilve Roš, sasvim zadovoljavajućeg i stilski ujednačenog Flešbeka do problematičnog, ali barem filmski veoma pismenog i intrigantnog Srpskog filma), pa tim so na rani ljuće peče. Srećom, bolje ili makar društveno angažovanije filmove ima ko da pravi. Naravno, ako ikada (ponovo) dođu na red.",0,0
"Posle odgledanog novog filma o Bourneu nameće se pitanje šta se dešava sa akcionim franšizama. Da li ih je bolje nepovratno upropastiti, više nego jednostavno ne snimati ih? Četvrti u nizu postao je recept kako od fenomenalne akcije u prethodna tri filma napraviti dramu o teoriji zavere sa akcijom kao predahom, umesto da bude obrnuto. Radnja se odvija paralelno s Bourneovim ultimatumom - događaji koji se preklapaju, glumci koji se pojavljuju. Ime ili slika koji se usput pojave na TV-u ili u novinama više služe kao podsetnik na to da je ovo, zapravo, nastavak, mada bi možda bolje funkcionisao kao zaseban film. Aaron Cross (Jeremy Renner) jeste novi junak, koji je pao u nemilost američkog birokrate Erica Byera (Edward Norton). Byer pokušava da sredi haos koji je nastao zbog Bournea, tako što će bukavalo eliminisati sve iz programa. Nije dovoljno pobiti agente, već i ljude koji su na bilo koji način umešani u pravljenje genetski poboljšanih vojnika. Doktorka Marta (Rachel Weisz) jedina je preživela iz incidenta u laboratoriji i jedina je Crossova nada da se odvikne od lekova na koje su ga navukli da bi ostao supervojnik. On je njena nada da ostane u životu i tako će zajedno otploviti u zalazak sunca, ali bukvalno. Većina radnje dešava se po kancelarijama, laboratorijama, gde junaci izgovaraju dijaloge pune stručnih i teških reči, prepiranja gde prolazimo kroz bolno dosadan proces traganja za beguncima preko kamera, kompjutera i telefonskih poziva. Kad dođe do akcije, srećni ste kao malo dete. Tuče, skakanje po krovovima Manile, sve je mnogo bolje režirano i snimano nego u prethodnim delovima, osim poslednje jurnjave motorom po ulicama, koja je suviše haotična za praćenje i na trenutke se vidi korišćenje CGI-ja. Za razliku od Bournea koji pokušava da otkrije ko je i šta su mu uradili i u tom procesu hoće sve da ih uništi, Cross je sušta suprotnost. On zna ko je, odmah otkriva šta su mu uradili i sve vreme beži od progonitelja, a suprotstavlja se samo kad mora. Renner je uspeo da napravi nešto od svog lika s obzirom na to da mu nisu dali mnogo. Istu sudbinu ima i Weiszova, ima je mnogo više nego prethodnih ženskih likova, ali ni njoj nije dato da radi nešto preterano smisleno. Norton kao negativac jeste hladni birokrata koji je spreman da pobije sve oko sebe kao pravi patriota da bi zaštitio državu i njene programe. Čak i kada je to neko koga lično poznaje, nema moralnih nedoumica. Kao što je rekao jedan od likova u filmu komentarišući Bournea: „Dobili ste ferari koji niste umeli da vozite, nego ste ga slupali'. Franšiza nije baš ferari, ali reditelj nije umeo da upravlja kako treba. A i scenaristi svih delova očigledno su zaboravili kako.",0,1
"Opšte je poznato (bar onima koji se ne igraju Transformersima) da su najbolje naučnofantastične priče one koje koriste vanzemaljce, robote i svemirske brodove da ilustruju veću istinu. 'Star Trek' (TV serija u svim njenim inkarnacijama i, u manjem stepenu, film) je ovo razumeo, i to je jedan od razloga zbog čega je ovaj fenomen dobio uzvišen status uprkos čestim stranputicama u naučnu neizvesnost. District 9, debitantsko dugometražno ostvarenje južnoafričkog reditelja Neila Blomkampa, takođe razume ovo, i zanemaruje suptilnost da bi osigurao da poruka neće biti previđena. Svako ko pogleda District 9 i ne pomisli na Apartheid, naciste i Josefa Mengelea treba da provede malo vremena čitajući knjige o istoriji. Premisa nije originalna za jedan naučnofantastični film, ali smer u kojem Blomkamp vodi stvari jeste. Ogromni svemirski brod dospeo je na Zemlju i, nakon prolaska iznad gradova poput Njujorka i Čikaga, zaustavlja se iznad Johanesburga u Južnoj Africi. Tamo ostaje nepomično da lebdi u vazduhu sve dok ekspedicija sa Zemlje ne kroči na njega. Unutra, ljudi pronalaze milione vanzemaljaca radnika, bolesne i pothranjene, i otpočinju masovnu operaciju transportovanja vanzemaljaca na zemlju, ishranu i obezbeđivanje novog 'doma'. Na nesreću, dobre namere nekad nisu dovoljne, i stanište vanzemaljaca, poznato kao Okrug 9, postaje više nalik koncentracionom logoru. Stvari se još više pogoršavaju kada se donese odluka da se vanzemaljci sa trenutne lokacije prebace na manje i udaljenije mesto. Operacija je poverena Wilkusu van der Merweu (Sharlto Copley), koji nije dorastao zadatku, i njegov nedostatak iskustva je očevidan na samom početku. Posle prvog dana Wilkus završava u bolnici zaražen vanzemaljskim fluidom - i to počinje njegova noćna mora. Film je jednim delom snimljen u maniru dokumentarnog filma, a jednim delom u stilu kao da smo na licu mesta, iako se izbegava rad kamerom koji bi izazvao mučninu kao što je bio slučaj kod filma Cloverfield. Deo filma je crno-beli, ali čak i kada je u boji, boje kao da su isprane. Sve ovo ide u korist realističnijeg izgleda i povećanja nivoa verovatnoće. Specijalni efekti su prvoklasni, od snimaka matičnog broda kako lebdi iznad Johanesburga, eksplozija raznog oružja, pa do CGI renderovanja vanzemaljskih bića. Film sadrži neke ideje i teme prisutne u The Day the Earth Stood Still, The Fly Davida Cronenberga i Independence Day. Visokoumni ideali prisutni u optimističnijim produkcijama kao što su E.T., Close Encounters i Star Trek: First Contact su odsutni. Ovde, premisa je jednostavna: čovečanski instinkt koji vodi ka dobrodošlici vanzemaljaca uskoro biva prevaziđen pohlepom i ksenofobijom. Neki pokušavaju da profitiraju od pridošlica, dok drugi, iz straha, žele da ih unište. Neki bi rekli da je Blomkampova perspektiva mračna i cinična, ali pogled na dosadašnju istoriju opravdava njegov stav. Povremeni humor u District 9 je neophodan - bez njega bi ovaj materijal bio tako mračan, a njegovih 112 minuta teških za izdržiti. Takođe ima puno akcionih sekvenci, koje su, za razliku od Transformers: Revenge of the Fallen, stručno koreografisane, lake za praćenje i stvaraju osećaj napetosti i uzbuđenja. (I, da, najveća i najbolja akciona scena sadrži ogromno roboliko biće.) Film postiže jednu retku stvar: u pitanju je naučnofantastični film sa dubinom i idejama koje će vas navesti na razmišljanje, a s druge strane, ima prostora za pucnjavu, eksplozije i krvavo nasilje. Rejting R je opravdano zaslužen - veliki broj osoba u filmu eksplodira u krvavom tušu, a Wikusova transformacija (hint: The Fly) je jednako jeziva kao kada se slično desilo Jeffu Goldblumu. Jedan od najintrigantnijih aspekata filma je način na koji se Blomkamp postavlja paralelno sa našim simpatijama. Na početku, uz pomoć 'dokumentarnog' prikaza dospeća vanzemaljaca na Zemlju, mi smo neutralni posmatrači, naravno, na strani čovečanstva. Međutim, kako se priča razvija, mi smo skriveni posmatrači zločina koji se dešavaju unutar Okruga 9 i naše mišljenje se menja. Do samog kraja, čovečanstvo postaje neprijatelj, i prosečni gledalac ne bi bio tužan kada bi potencijalni nastavak počeo na isti način kao Independence Day. Kako si sejao, tako ćeš i požnjeti... District 9 se izgrađuje na idejama koje su istražene u Blompakmpovom kratkom filmu iz 2005. godine Alive in Joburg. Peter Jackson je producirao film, dodavši internacionalno priznato ime listi kreditiranih ljudi, što će nesumnjivo pomoći u marketingu filma. Međutim, iako će Jacksonovo ime možda privući gledaoce u bioskopsku salu, ono nije neophodno da se oni tu i zadrže. A ni nedostatak poznatog glumca nije mana (Sharlto Copley je jedini glumac sa značajnim vremenom na ekranu, a nije poznat). District 9 govori jasno i glasno, i postaje jedinstveno filmsko iskustvo jer, koliko prihvata neke uobičajene karakteristike naučnofantastičnih filmova, toliko ih i pobija. Za fanove žanra, ovo leto 2009 je zaista bilo i najbolje i najgore. Tu su bili filmovi poput nastavka Transformers-a i G.I. Joe, ali ovu sezonu je obeležio Moon, a sada i District 9. District 9 se završava na način koji će nas i zadovoljiti i uznemiriti. Iako je priča ispričana, postoje tu još neke neobjašnjene teme i pitanja koja su ostala bez odgovora - od kojih je prvo šta će se desiti za tri godine. Ako neko pita za nastavak, on je efektivno najavljen, ali nije neophodan. Najjača slika koja će nam ostati u sećanju je pogled na ljudsku prirodu kroz mračnu perspektivu Okruga 9. Ja se prva nadam da se stanovnici Zemlje neće susresti sa posetiocima s druge planete jer bi realnost interakcije s njima verovatno bila nalik dešavanjima u filmu, a to je, u najmanju ruku, depresivna pomisao.",1,0
"Možda nosi Pradu, ali nije đavo Modna industrija na globalnom nivou godišnje ima obrt od 300 milijardi dolara. Urednica američkog Vogue-a, Anna Wintour, je verovatno najuticajnija osoba u tom svetu. Ali, September Issue nije toliko (samo) o njoj, koliko o tome kako funkcioniše pravljenje jednog broja ovog časopisa. Zapravo, najbitnijeg broja u godini. Jer vidite, u modnom svetu, septembar je isto što i januar za nas smrtnike, koji se sami oblačimo. Reditelj R.J. Cutler dobio je potpunu slobodu što se pristupu Anni i drugim saradnicima Vogue-a tiče. To u klimi stvorenoj nakon filma Devil Wears Prada u kome je za lik dehumanizovane i nepodnošljive Mirande Priestly, urednice imaginarnog časopisa Runway, aledžedli poslužila Wintourova može da se protumači na dva načina: a) Anna želi da koriguje sliku koja je o njoj napravljena i b) drma joj se stolica u Vogue-u i ona akonto kontroverze spomenutog filma želi da promoviše “original” i time revitalizuje svoju ulogu i prisustvo u modnoj industriji. Što se ovog prvo tiče, u tome je potpuno uspela. Za nekoga ko zauzima tako dugo tako bitno mesto u kulturi kojoj je modus operandi “uvek nešto novo”, Anna je prikazana kao zapanjujuće staložena, disciplinovana i kontrolisana osoba, koja se čak povremeno i nasmeje. Verujem da je Cutler očajnički lovio bilo kakav njen “eksplozivni” momenat, ali ga nije našao. Anna je jednostavno žena koja zna šta hoće, zna šta neće i ne usteže se da to stavi do znanja čak i osobama sa kojima je u istom poslu već dvadeset i više godina. Rizpekt. Zapravo, jedina “kontroverzna” stvar u celom filmu je to što se za probne primerke stranica novog broja Vogue-a potroši sto kvadratnih kilometara amazonskih šuma. Što se ovog drugog, pak, tiče, iskreno se nadam da joj nije bila namera da September Issue promoviše (samo) njenu bitnost, jer joj je Cutler lukavo ili nenamerno zavukao time što je veliku pažnju (sasvim zasluženo) poklonio kreativnoj urednici Vogue-a, Grace Coddington. Ova (sedamdesetogodišnja?) žena počela je karijeru kao model krajem pedesetih, nakon čega je imala saobraćajnu nesreću u kojoj joj je stradalo lice zbog čega je morala da ode “iza scene”. Počela je u britanskom Vogue-u, a u američki je došla kad i Wintourova. Ova ekstremno simpatična i još ekstremnije talentovana žena prikazana je kao pravo srce magazina, kao neko ko modu vidi kao priliku za umetnički čin i ko i dalje nakon toooliko godina rada ima i volje i talenta da svoj posao radi najbolje na svetu. Tokom filma videćemo kako većina Graceinih predloga/ urađenih stvari trpi nepravednu Wintourinu selekciju, ali na kraju čini 70 posto časopisa. Što govori da obe odlično rade svoj posao, ali mislim da Anna nije baš tako zamislila da se to i pokaže.",1,1
"It's better to learn how to slowly burn than to fade away Moje poznavanje Motorhead nije maklo dalje od Ace Of Spades. To vam je moj ugao gledanja na ovaj film. Moje divljenje prema Lemmy-ju bazirano je na njegovoj tvrdokornoj odanosti onome što bi nazvali esencijom rok izgleda, rok ponašanja i rok života. Između Lemmy-ja na sceni i Lemmy-ja van scene nema puno razlike. Pomalo je takvijeh junaka. I članovi benda Metallica, koji Lemmy-ja ističu kao jednog od svojih ključnih uzora, svakako nisu od te sorte. Ovaj film je delimično i o tome. Ja najviše volim kad su biografski dokumentarci hronološki raspleteni. Rodio se tu i tu, od malena je voleo gitaru, filmsku kameru, da mačkama seče šape... Vremena su kokuzna i gledaocu poput mene treba olakšati praćenje materijala. Ipak, najviše volim kada se reditelj ne drži hronologije, sve mi ispriča, pospe me sa par emocija i ostavi da tražim tačku na zidu. Ovo je, u suštini, jedan od takvih filmova. Iz samo reditelju znanog razloga, o Lemmy-ju prvo slušamo iz usta njegovih brojnih fanova (od Anthraxa, preko Metallice, do Ice T-ija i Damned). Potom prisustvujemo njegovom druženju sa Billy-jem Bob Thorntonom tokom koga ovaj prvi priča kako je zaradio svoj prvi milion, a ovaj drugi svojih prvih 100.000$ (od rojaltija koje mu je Metallica uplatila nakon što je obradila četiri njegove pesme). Vidimo da je Lemmy kul i frendli tip. Vidimo da ga svi doživljavaju kao kul i friendli tipa. Ostatak filma mahom bez problema objašnjava da Lemmy nije pod pritiskom da bude kul i frendli tip, jer mu je tako najlakše. Uzgredbudirečeno, i što ne bi- ovo je tip koji kad ode u šoping, vraća se kući sa sabljama i noževima iz svetskih ratova, a na test-drive vozi restaurirane nemačke tenkove iz kojih puca po slobodnoj volji. Što me samo tera da još jednom pomislim- e, moj Kurte, al' ti nisi znao da živiš! O Lemmy-ju ispod svih kaubojskih šešira, vojnih uniformi i ručno izrađenih čizama najbolje govore dva detalja. I oba nam otkriva njegov sin. Zapravo jedan od dva- drugi je nepoznat i sa njim Lemmy nema kontakt. Ovaj prvi nam otkriva da je najveća Lemmy-jeva najveća ljubav u životu bila devojka koja je overila od pajdoa sa devetnaest godina. Sam Lemmy kaže da je se jedva seća i da je ona bez sumnje bila fantastična osoba, ali između redova možete lepo da čujete kako mu srce struže. Drugi bitan detalj je- kada autori filma upitaju sina šta mu je neki najdraži momenat u odnosu sa ocem, a ovaj odgovori- ovo malo pre, kad ste ga pitali na šta je najponosniji u svom životu, a on rekao na mene. Sin to nije očekivao. Možda nije ni Lemmy. I zato je Lemmy kul. Kada nije na turneji ili u studiju, Lemmy sedi u čuvenom Rainbow kafeu čiji je inventar, maskota i najradije viđen gost. Sedi za kompjuterskim blekdžekom, pije viski-kolu i puši Marlboro. Living the dream, mater mu jebem, a ima 65 godina! Uvek dobro raspoložen da se slika sa gostima, koji neretko dolaze samo da bi njega videli, ili da potpiše neku sisu. Najsmešniji je kada stavlja parfem. A reditelje filma (Greg Olliver i Wesa Orshoskog) pušta da čak i to snime. Toliko je kul. Lemmy nas potom upoznaje sa ljudima koji su sa njim svirali u Hawkwindu (različite droge razišle su ih u različitim pravcima), upoznajemo se sa njegovom kolekcijom memorabilije iz Prvog i Drugog svetskog rata ('ja sam najdalje od naciste što može da se bude'), vidimo ga na turneji (Kevin Shields glasnoća), sa drugim muzičarima (my pal Dave Grohl. a tu je i Metallica) i u njegovom prenatrpanom stančiću u jednom melrouzplejs kompleksu u L.A.-u (u potkošulji). Olliver i Orshoski kontinuirano drže taj relaksirani odnos i prema temi i prema načinu na koji pričaju priču. Njihova namera je očigledno bila da nas puste da i sami provedemo par puta po par minuta sa Lemmy-jem i sami se uverimo kakav je on. I Lemmy je u tome uspeo. Koju god strategiju da su imali za ovaj film ona se raspršila kroz zbližavanje sa subjektom. Niko nikada nije naročito ljut na Lemmy-ja, razočaran ili besan na njega. Naprotiv, iz ličnih ispovesti (cica iz Nashville Pussy) uverićemo se da Lemmy možda nije najprisnija osoba u prvim kontaktima, ali da sve odnose gradi na ravnopravnom poštovanju uz mnogo dobre volje. Little Richard, Elvis i Jerry Lee su njegovi idoli. Beatles su njegov bend. Svojom muzikom Lemmy je nameran da svetu da samo ono što je jednom primio- radost i slobodu koju mu je pružila rokenrol muzika. Verujem da je ta spremnost da se nesebično daje ključan razlog njegove vitalnosti. Bog nam ponekad ostavi duže par onih koje je zaista skrojio po sopstvenom obličju.",1,1
"Jedan za pobednike Pre ovog filma nikada nisam čuo za Jamesa Hunta. A do pojave Ayrtona Senne jedini vozač za koga sam znao i koji je za mene bio simbol Formule 1 bio je Niki Lauda. Nakon gledanja Ron Howardovog filma (spomenuću već ovde ničim izazvano da je Ron režirao jedan od mojih najdražih filmova, Parenthood) i Hunt i Lauda su mi postali idoli koje bih u nekom drugom životu sigurno imao. Film počinje 1976., pred čuvenu trku u Nirburgringu koja je za sva vremena obeležila Laudin život. On nas (a zapravo više 'glupe amerikance') obaveštava šta je Formula 1 najatraktivnijim momentom njene statistike- svake godine 25 vozača započne takmičenje za titulu svetskog šampiona i svake godine dva vozača 'ne završe tu trku'. Potom nam Lauda predstavlja sebe, a zatim i Jamesa Hunta, čoveka sa kojim je izgradio jedno od najpoznatijih rivalstava u ovom sportu. A onda trka kreće i mi se vraćamo u period od pre šest godina, kada Hunt još uvek jurcao kao vozač Formule 3 i kada mu se na trkalištu prvi put pridružuje mladi nemački ('on je Austrijanac') vozač Niki Lauda. Ako mene pitate Ron Howard je reditelj kakav je Lauda bio vozač- pametan, disciplinovan, svestan dozvoljenog rizika. Njegova karijera prepuna je žanrovski vrlo različitih filmova i komercijalno različito uspešnih, i ja ne bih umeo da na osnovu odgledanog izdvojim elemente njegovog autorstva, sem da kažem da se on prema svakom materijalu odnosi pametno, disciplinovano i svestan dokle sme da se rizikuje. Srećom u Rush, baš kao i u fenomenalnom Frost/ Nixon, on režira po scenariju Petera Morgana, po mom skromnom mišljenju- jednom od najboljih scenarista anglo-saksonskog podneblja. Kao i u većini svojih najboljih radova (pomenuti Frost/ Nixon, Damned United, The Queen, Longford) Morgan radnju svog filma uspostavlja na odnosu dva glavna junaka, od kojih nijedan nije savršen, ali oba uspevaju da prigrabe naše simpatije. Ne kažem da u njegovom postupku ima neke posebne ili naročito vrituozne karakterizacije, Morgan je svestan da pravi 'mejnstrim' film, ali detalji koji nam 'ogade' junake uvek su efektni, baš kao i oni koji ih izdižu u heroje. James Hunt i Niki Lauda, barem u ovom filmu, ne mogu biti različitiji ljudi i vozači. Jedan je ženskaroš, koji voli da se provodi, koji se ne plaši da rizikuje na stazi, drugi je štreber, disciplinovan, sa strategijom baziranom na informacijama i proračunima, introvertan i maksimalno posvećen. Činjenica da su obojica krenula iz Formule 3 u Formulu 1 u isto vreme i istorijski ih postavlja kao rivale. I 'Thor' i 'Good Bye Lenin' majstorski su postavili svoje junake. Hunt je pastuv koga pokreću ljudska goriva, Lauda je mašina, što aloalovski nemački akcenat još više podcrtava. Ali na kraju filma nećete imati problema da ni u jednom, ni u drugom prepoznate esencijalne komponente koji su ih učili legendama ovog sporta. Nisam očekivao od Howarda ovaku umešnost u dočaravanju sporta i sve prateće histerije, ali svaka vožnja je odradila posao. Pri tome skidam kapu za odluku ili CGI efekte koji su učinili da nigde nemamo podmenute arhivske materijale, već su sve trke u istoj fotografiji kao i ostatak filma. Kao nekoga koga ovaj sport već godinama ne interesuje ni onoliko malo (koliko ima kako je Senna poginuo?), čini mi se da je Howard za potrebe filmske slasti uspevao da uhvati sve momente koji proces trkanja čine borbom na život i smrt. Nešto slabije, ali ne i slabo, je Howardovo i Morganovo hendlovanje privatnih života Hunta (naročito) i Laude, pre svega što nije bilo naročito mnogo vremena da se određenim momentima (Huntova veza i raskid sa Suzy) pozabavi detaljnije od 'osnovnog'. Ali Rush je Gladiator. Pa ako volite. Ipak, najveći kvalitet ovog filma, jeste Howardovo/ Morganovo vrhunsko umeće balansiranja toga o kome je od ove dvojice film zapravo tj ko je stvarni heroj, ko je pravi, najbolji, vrhunski vozač, čija se filozofija može uzeti kao najbolji primer 'kako treba'. Nakon Laudine tragedije na stazi sve se menja, i poslednja trka 1976. u Japanu sve menja, i njihov susret nakon toga u nekom italijanskom hangaru sve menja. Ali njihove opozitne reakcije, sasvim različiti pogledi na to 'šta i kako treba' u isto vreme deluju kao 'odluke šampiona'. A između svega toga gradi se jedan odnos uzajamnog poštovanja, koji bi neki mogli i da nazovu prijateljstvom. Hunt i Lauda su jedan drugom bili gorivo i inspiracija. Za ono vreme oni su zajednički testirali kapacitete samog sporta, i učinili ga besmrtnim. Kad već sebe nisu mogli. I kada Lauda (preko kadra stvarnog, ostarelog Laude koji sedi u boksu) na kraju kaže da sem Hunta nije bilo vozača kome je zavideo ne možete, a da ne pustite suzu. Fast and Furious. Ali ne za šminkere i pičkice.",1,1
"Adaptacije pozorišnih predstava za filmove imaju odabranu publiku i ponekad su prilagođene tako da scenski, pa čak i glumački podsećaju na njih. Fransoa Ozon (François Ozon) je sa svoja dva možda najbolja ostvarenja, Bazen (2003) i 8 žena (2002), uspeo da progura svoje ime kako na regionalnom, tako i na globalnom nivou. Ozon pripada francuskom “novom talasu”, kao i grupi režisera poznatih pod imenom “cinema du corps” (film tela). Njegovo ostvarenje “8 žena” odlično je prihvaćeno naročito od strane evropskih filmskih kritičara, koji zaista nisu štedeli sa hvalospevima, veličanjem njegovog talenta i razumevanja ove umetnosti. “8 femmes” je zapravo adaptacija pozorišnog komada Roberta Tomasa (Robert Thomas) iz 1958. godine. Kao prvenstveni kvalitet ovog ostvarenja treba istaći fantastičnu glumačku ekipu, 8 najboljih i najpoznatijih francuskih glumica okupilo se na jednom mestu, od najstarije do najmlađe generacije. U prilog tome govori i Zlatni Medved na Berlinskom filmskom festivalu koji je uručen kompletnoj glumačkoj ekipi u znak prepoznavanja njihovog ogromnog doprinosa. Radnja filma se vrti oko osam žena, majki, ćerki, sluškinja i ljubavnica koje se okupljaju za praznike u jednoj vili u Francuskoj. One jednog kobnog jutra pronalaze Marsela, glavu porodice, ubijenog sa nožem zabodenim u leđa. Sve postaju osumnjičene za ovaj nesrećni događaj jer su samo one prethodne noći bile u kući. Stvari postaju zamršene kada svaka od njih otkriva svoje tajne i do samog kraja ne može se ni pretpostaviti koja od njih je zapravo taj hladnokrvni ubica. Film pored elemenata crne komedije, drame i misterije poseduje i karakteristike mjuzikla jer svaka od ovih osam žena ima po jednu muzičku tačku. Kako se čitava radnja odigrava u jednom prostoru, tačnije, najviše u ulaznom holu dotične francuske vile, ovo ostvarenje dosta potseća na pozorišnu predstavu. Kostimi i scenografija odrađeni su sa velikom pažnjom, sa zanimljivim detaljima i bojama. Na ove elemente posebno treba da obratite pažnju. Ozon je uspeo da na satiričan način opiše uvek zamršene ženske odnose. Prevara, ljubomora, pohlepa i homoseksualnost samo su neke od tema o kojima polemišu glavni likovi. Glumačku postavu čine legende francuske kinematografije Daniel Dariju (Danielle Darrieux), Katrin Denev (Catherine Deneuve), Izabel Iper (Isabelle Huppert), Emanuel Bear (Emmanuelle Béart), Fani Ardan (Fanny Ardant), Virdžin Ledoajen (Virginie Ledoyen), Ludivin Sanije (Ludivine Sagnier) i Firmin Rišar (Firmine Richard). Od njih osam, iako zaista uigranih i fantastičnih, izdvaja se samo Izabel Iper koja tumači šizofreničnu tetku Agustin. Njene konstantne promene raspoloženja, hipohondrija i histerija unose malo dinamike u statičnu atmosferu filma. Ono što se možda može navesti kao nedostatak ovog ostvarenje jeste izostanak muških likova, pa na prvi pogled film deluje pomalo “ženski”, što je verovatno i bila namera autora. Preporuka za ovaj film samo ukoliko ste ljubitelj pozorišnih adaptacija i filmova iz 50tih godina prošlog veka.",1,1
"Sulejman sreće Zonu Zamfirovu u boju na Kosovu Najskuplji i najgledaniji turski film svih vremena! Priča o tome kako je sultan Mehmet Paša osvojio Konstantinopolj i napravio Istambul od njega. Priča o opsadi koja je trajala mesecima, o sukobu dve najmoćnije armije sveta i krvi do kolena. Priča o pogledima suprostavljenih ratnika. O najvećem topu na svetu i devojci koja je upravljala njima i morala da stavi maramu oko vrata da bi svi mislili da je dečko. Priča o tome kako su pravoslavcima bili bliskiji prijatelji Turci, nego papa. Priča koja, ako ste Turčin, može da vam promeni život. Wikipedija kaže da je predsednik Erdogan pozitivno ocenio ovaj film. A ja verujem i da ga je naručio. Još jedna priča na Wikipediji dovodi u pitanje njegovu visoku ocenu (8.7) na imdb-u pričom da je nekih 80% glasova stiglo u neočekivanom 10/10 obliku, pa se kao daleko realniji skor uzima ocena 5.9 na bazi 1000 glasova. Što je, verujem, daleko realističnije s obzirom da prethodna tri filma ovog reditelja (Faruk Aksoy) nisu prebacila 3.1. Evo, dakle moje teorije. Ovakvi filmovi se u svim sredinama (uključujući i najdemokratskiju od svih- Holivud) skoro uvek realizuju kao 'projekti od državnog značaja'. Arapsko proleće je za nama i oko arapskih zemalja pokošenih njime još uvek se vodi bitka oko toga čija će biti poslednja- američka, ruska, turska ili... Erdogan je odavno sam sebe video kao lidera modernog arapskog sveta i rado je viđen gost u većini oprolećovanih zemalja. A kao što svaka Amerika zna pored politike i Sulejmana potrebno je još kulturnih projekata koji će narod, kako matične Turske, tako i one potencijalno kolonizovane, pripremiti na nove gospodare. A šta je bolje od podsećanja na slavnu prošlost Otomanske imperije i jedan od njenih najsvetlijih momenata- osvajanje Konstantinopolja. Međutim, uvek kad se takvi projekti realizuju (Boj na Kosovu, 1492: Conquest Of Paradise, I Am Cuba...) rezultati su, uprkos umetničkim naporima, u rasponu od tragičnih do komičnih. Conquest 1453 je jedan staromodno osmišljen film koji se u melodramskim scenama, u kojima se uglavnom bavimo dedi išjuima sultana Mehmeta, odlikuje vrhunskom režijom primenjenom u najpopularnijim turskim soup-operama. Tu sevaju razmene pogleda, gluma koja je za nijansu filmskija od srpske, uz replike uz koje srce Ljiljane Habjanović šumi kao šuma pred prvim sunčevim zracima nerazbuđenog sunca. Akcione scene pak ukazuju na to da je Faruk pre snimanja rentirao Matrix, Braveheart i Kill Bill 1&2 i odlučio da što više 'akcionih fora' iz tih filmova primeni po svaku cenu. Sa parama koje ima... Osnovni problem ove produkcije, kao i svih sličnih ne-američkih (sa izuzetkom većine kineskih) jeste što ne traže svoj autentični način da ispričaju priču, nego se trude da je i u dramaturškom i u rediteljskom smislu amerikanizuju što više mogu (vođeni, valjda, idejom da je to najbolji put za njenu univerzalizaciju) što rezultira jednim amaterskim uratkom koji onda potom ne uspeva ni u ostvarenju onog osnovnog zadatka- a to je da pro/enese određenu poruku. Kada se na kraju filma sultanov blizak prijatelj i najhrabriji vojnik uspentra na vrh konstantinopoljske tvrđave i uprkos tome što je pogođen sa pet strela pobode zastavu Turske mislim da bi svima trebalo da nam bude jasno o čemu se radi. A pravi žmarci dolaze od prisećanja da je sultan u bitku krenuo jer mu je Kuran tako rekao, baš kao i prorok koji mu se javio u snovima i rekao da je on 'izabran' za ovu stvar. Znam da su ovo sve dramaturške potke koje se regularno koriste u sličnim 'legendarnim' pričama, ali svet je pun budala voljnih da se prihvate nekog 'istorijskog zadatka'.",0,0
"Verovatno najbolja ekranizacija Marquezovog romana koji ovaj još nije napisao Mislio sam da će jedan drugi film poneti titulu 'najtužnijeg filma godine', ali Miguel Gomes, reditelj Tabu, je nemilosrdan. U ostalom, procenite i sami: u ovom filmu jedna žena imala je nesrećnu avanturu na kontinentu na kome je Meryl Streep pronašla ultimativnu romansu! Mnogo, mnogo godina kasnije ona provodi svoje poslednje dane, verovatno obolela od Alchajmera i ubeđena da je crna sluškinja koja je opslužuje bacila veštičije čini na nju. Jedina koja o njoj vodi ljudskog računa jeste njena komšinica Pilar zahvaljujući kojoj i saznajemo o afričkoj avanturi. Sama Pilar je verovatno jedan od najpotresnijih ženskih likova u modernom filmu. Ona je žena pored koje muškarci zahrču. U Marquezovim romanima uvek imate te velike romanse natopljene strašću i velikim obećanjima, koje se iznenada prekinu, samo da bi se ljubavnici sreli posle mnogo, mnogo godina sa već uveliko proživljenim životima, ali i dalje voljni da umru samo zbog onih koje nikada nisu prestali da vole. Niko kao Marquez ne piše o ljubavi. Njegov je pepeo padao na znojava ženska tela. Miguel Gomes, dakle, je namislio mnogo. I uspeo je u dosta toga. Tabu se sastoji iz dva velika dela ('Izgubljeni raj' i 'Raj') i jednog neimenovanog introa. Intro koji priča o belom istraživaču u Africi koga progoni duh njegove umrle žene i njen mezimac krokodil u startu daje aromu priči koju ćete slušati (ne kažem bez razloga- slušati). Iz tog parčeta da se zaključiti da pomenuti avanturista luta svetom u pokušaju bekstva od bola koji oseća zbog njene smrti, a ona ide za njim, slomljena istrajnošću njegove ljubavi, voljna da mu ponudi jedini izlaz iz situacije. Kroz čeljusti krokodila. Jer šta bolje može da smrvi tako jako (o)sećanja? Ljubav je već podignuta na nivo legende, a muškarac je taj u čijem srcu je ona sklupčana poput mačke. Ili zmije. Nakon toga počinje 'Izgubljeni raj'. S pravom tako nazvan. To je mesto u kome upoznajemo Pilar, pedesetogodišnju službenicu (beše? ili nešto toooliko dosadno) koja živi sama. U stanu do nje živi Aurora, senilna starica i njena crna sluškinja Santa. Radnja ovog segmenta odvija se od 28. decembra do 1. januara. Neke godine. Pilar biva ispaljena za turističko rentiranje sobe jednoj mladoj Poljakinji, koja jednostavno nije došla i tim momentom počinje priča o epskim razmerama njene samoće. Pilar nema nikoga sem Aurore o kojoj zajedno, sa vazda Marquezovskim mrzovoljnom, Santom brine, jer su tuđe brige slađe i lakše. Neki debeljuškasti čiča vrzma se oko nje, vodi je svuda, pa i u bioskop za Novu godinu. Ali tamo zaspi, a mi prisustvujemo verovatno najtužnijoj crno-beloj sceni ikada. Za razliku od nje, Aurora živi dinamičnim životom zahvaljujući fantazijama koje joj razjedaju um i poput smrvljenog stakla reflektuju ostatke jedne čudesne slike. Aurorina ćerka, koja živi u Kanadi, ne brine o njoj, te ova oseća gorki ukus starosti i sporo dolazeće smrti. Njena poslednja želja je da vidi Gian Luca Venturu. I ona joj neće biti ispunjena. Stari Ventura je taj koji priča priču o događajima u Africi i taj segment se zove 'Raj' i odigrava se, skoro ceo, podno planina Tabu. Mnogi kritičari su u Tabuu videli nastavljača tradicije nemog filma, uspešnijeg od Artista, ali samo u 'Raju' nema dijaloga, ali zato sve vreme imamo Venturu kao naratora, nešto što nije postojalo u tradiciji nemog filma. A s obzirom na njegovu naraciju i u velikoj meri interpretaciju događaja koje pratimo Gomes se nije naročito potrudio da 'slici' da neku posebnu autentičnost, čak povremeno zadirući u karakteristična glumatozna rešenja nemog filma (scene tuče i skoro sve što se tiče mladog Venture koji izgleda kao polu-Errol Flynn polu-mladi Johnny Depp). Po meni je na svim nivoima ovo najslabiji deo filma. Ljubavna storija o bogatoj udavači koja polu-kalamitidžejnovski živi u Africi dok se ne uda za bogatog privrednika, koji će joj pokloniti bebu krokodila i koga će prestati da voli čim se pojavi Ventura, zgubidan, plejboj, avanturista i bubnjar u šlager-rok bendu. Romansa između njih nema budućnosti, baš kao ni njihovo bekstvo. Razlaz je neminovan. A čitava priča neispunjenje je Aurorine molbe Venturi- da nikada nikome ne ispriča priču o njima. Lov, žurke u belom, hoškanja sa lokalnim pobunjenicima (Gomes ironično Aurorino ubistvo Venturinog prijatelja prikazuje kao povod za rat sa kolonizatorima koji je rezultirao oslobođenjem zemlje) i beba krokodil svedočanstva su o sjaju nekadašnjeg Portugala, baš kao što je užljebljeni život Pilar i Aurore slika današnjeg sjaja. Ono što je nekada moglo, više nikada neće moći. Baš kao ni ljubav koja ne može da stane ni na jedno platno niti u jedan film. I koju je, stoga, bolje nikada ne ispričati. Crno-bela fotografija pretopila je tako aromu 'crno-belog (nemog) filma', njegovih slavnih (nepovratnih) dana u 'neobojivu' reportažu o sadašnjosti. Crno-belo koje je nekada bilo simbol glamura sada je korodirajuća glazura na životu koji tek u tuđim sećanjima ima nekakvu veličinu. Tabu je elegija za vremenima koja su omogućavala velike ljubavi. Šteta što 'rajski segment' nije, baš kao i intro, bio situiran u magičnom realizmu, sanjanoj prošlosti u koju je Marquez stavio svoje najbolje ljubavne priče.",1,1
"Od samog početka je jasno da ovo treba da bude film o dva murjaka koji su naizgled nespojive ličnosti. Znate onaj fazon, jedan užasno iritantan a drugi tanak sa nervima ili šta već. E, ovde se vazda precenjeni Kevin Smit odlučio za nešto sasvim drugačije, nešto epohalno i revolucionalno. Umesto onog standardno iritantnog policajca, imamo lika koji izgleda kao da se igra policajca, imamo lika za kojeg su emocije koje pokazuje Terminator pojam osećajnosti... Nije fazon u tome što Brus Vilis izgleda kao da su ga naterali da glumi ovde i kao da mu je prokleto svejedno što snima eto tamo neki film. Fazon je u tome da kada bi ste na mesto Vilisa postavili npr. Paris Hilton, ne biste primetili nikakvu razliku u kvalitetu karaktera, niti u uticaju tog lika na film. Toliko jadno je ova uloga osmišljena. Brus Vilis je pojava sam po sebi i njemu samom ne treba puno da nasmeje gledaoca. Ja se nisam ni osmehnuo u toku ovog filma, to dovoljno govori koliko je sve ovo jadno. Partner tog nervoznog treba da bude neko iritantan, npr. neko kao Edi Marfi, Kris Taker, Kris Rok... To su momci koji umeju da budu simpatično iritantni. Kevin Smit se odlučio da taj lik ne treba da bude iritantan na taj način, već je stvorio lika koji nije komično iritantan. Lik je jednostavno dosadan i konstantno pravi gluposti. To nisu gluposti koje će vas nasmejati, to su gluposti od kojih vam je neprijatno da budete u prisustvu osobe koja ih čini, iz prostog razloga što vam je žao te osobe. I to treba da mi bude smešno ili/i zanimljivo? Šta tek reći o usputnim likovima. Imamo drugu dvojicu policajaca koji su kao i ovaj pomenuti očajni lik. Tu se kao Kevin Smit sprda o velikom poštovanju mlađeg kolege prema starijem, a rezultat toga su nekolicina 'šta je bre ovo' scena. A pazite sad ovu originalnost, glavni lik je razvedeni policajac čija žena se udala za bogatog lika a ovaj naš siromašnjak ne može da finansira ćerkicino venčanje. Zašto na prste jedne ruke mogu da nabrojim filmove gde imamo dva partnera murjaka koji imaju normalne brakove? Možda je to bilo zanimljivo u Die Hard, ali dvadeset i kusur godina kasnije, to je već kretenizam. Ovaj drugi jadnik ima ženu u čiju odanost sumnja i to je sve što ćete tu videti. Imamo i usputnog ludaka. Iskreno sam se obradovao kada sam video Šon Vilijam Skota. Pomsilih 'odlično, barem će ova budala da me nasmeje nečim'. On je lik koji ponavlja nešto što drugi pričaju. Sjaaaaajno majstore. Zadnji put kada sam mislio da je to zanimljivo Kebini brkovi su bili poslednji krik mode. Ko stariji od 5,6 godina uopšte i ponavlja tuđe reči pokušavajući da ga iznervira ili da nekog nasmeje?  Karikaturu od negativca neću ni pominjati, kao i celu priču koja ne da ne postoji, već se pitam da li postoji scenario za film. Imaš komediju bez humora, imaš bezlične likove koji su tako loše kreirani da ih ne biste ni primetili da ih tumače Rokstedi i Bibop glavom i bradom, imaš priču takvu da je telefonski imenik bogatiji fabulom od nje, imaš neiskorišćenog Brus Vilisa i od mene imaš velikodušnu trojku. Eto, gotivim Vilisa pa ću podići filmu ocenu za 1. Moram da overim Dogmu, da vidim čime je Kevin Smit zaradio toliko poštovanje. Realno, da je počeo sa ovim, ili onim pokušajem od horora Red State, tu bi i završio.",0,0
"Hrabrost ili ludost Isprva nisam bio siguran da film treba da odgledam (do kraja). Onda sam ustao i proverio da li je Dalibor Matanić isti onaj Dalibor koji je režirao Kino Liku, i kad sam se uverio da jeste, to se nekako zgodno poklopilo sa scenom u kojoj muž tako napenali pesnicom ženu, a sve tokom Božićne večeri, da više nisam ni znao kako da odustanem. Ispostavilo se kao ispravna odluka. Ne znam koliko smo se do sada slagali oko (pr)ocene filmova, ali čini mi se da oko ovoga možda nećemo uopšte. Ja mislim da je ovo odličan film, ali bojim se da će se vama učiniti bezbojnim, dramaturški neartikulisanim, možda čak i neuverljivim, a nisam siguran ni da li ćemo se na kraju usaglasiti da li je glavna junakinja 'majka hrabrost' ili 'majka ludost'. Nisam posve siguran ni da li je Matanić namerno naslovom želeo da dovede svoj film u vezu sa Brechtovim komadom. Tamo majka kuburi tokom Tridesetogodišnjeg rata koji je pogodio Evropu u XVII veku, a ovde jedna majka ne zna šta će sa sobom i svojim desetogodišnjim sinom tokom sedam dana između katoličkog Božića i Nove godine. A sve počinje kao u bajci. Tata, mama i sin su u nekoj šumi, zima je, sve je mirno, prekriveno snegom i pomalo zlokobno. I onda se dete izgubi. Majka se uspaniči i krene da ga traži, a otac ostane da puši cigaretu. Majka nalazi sina koji zaleđen stoji ispred mrtve ptice. Iako smo već shvatili da se mama i tata baš ne vole koliko bi trebalo, jasno nam je da ni ono što sledi neće biti naročito dobro. Kasnije saznajemo da je majka upravo ostala bez posla u nekakvoj (tele-)šop kompaniji, kao i da je za to možda kriva njena nezgodna/ pravdoljubiva narav. To nikako ne pomaže braku koji se već klima, jer su se mama i tata 'razišli' i nezadovoljstvo više ne tinja, nego plamti. A sve se to dešava pred Božić. I onda nakon neuspelog seksa pomirenja, dok stoje i nemo posmatraju Zagreb utonuo u Božićnu noć tata tako zapali mamu pesnicom u lice, a potom je i šutne, da ona sa detetom odluči da ga napusti. I tu počinje Matanićev film i ono što njega zanima. I dotle treba izdržati pomalo klišeizirane, drvenaste i nevešte situacije. Jer ono što on prikazuje posle jeste da u ovom našem modernom, 'toliko izbora!' svetu nije baš lako ostvariti onaj nužni, jedini. Nakon incijalne ideje da 'odsedne' kod prijateljice, već narednog dana mama shvata da ni tamo nije dobrodošla, jer je i prijateljicin brak u svojoj krizi. Vrlo brzo se započeta avantura, kako je detetu predočeno, ispostavlja kao mora koju je nemoguće prekinuti. Novog posla nema, para nema, majka i sin spavaju u kolima, napolju je zima... A za sve to vreme, Matanić tiho plete priču o jednom usamljenom radniku obezbeđenja u velikom tržnom centru kome nikako da pođe za rukom da ga neko primeti, a nekmoli uključi u bilo šta. I mi znamo da njegov put i mamin put moraju da se ukrste. I ako ste pametni, pažljivo čekate, jer Matanić je to super napravio. Ali i oni kojima je bliskost najpotrebnija nisu baš najspremniji za nju kad do nje dođe. I kad se za trenutak učini da će Matanićeva fino krojena drama da zastrani u nebulozni triler, on sve vrati na svoje mesto. Za majku je situacija bezizlazna koliko i za Majku hrabrost. Možda je i sama tome kriva, jer nije hrabra koliko bi trebalo da bude. U poslednjoj sceni, čija metaforičnost provokativno cepa srce, ostavljeno nam je da sami odlučimo šta će se zapravo desiti i da li je tu iko ikome išta oprostio, ili se stvari samo vraćaju na svoje mesto iz koga ne mogu da pobegnu. Neko bi Mataniću mogao da zameri da je previše crno-belasto kontrirao majku i oca, i od oca napravio totalnog bednika, ali ovaj to i jeste- to prvo shvatamo kad ne pojuri da traži izgubljeno dete, a drugi put kada majku udari pesnicom. Impresioniralo me je što Matanić (i da ne zaboravim, njegov scenarist Tomislav Zajec) zapravo očevo ponašanje tokom dana majčinog izbeglištva prave vrlo verovatnim. On je takav bednik da tu situaciju koristi kao neku vrstu raspusta, na kome se, na našu radost, ne provede baš najlepše. Složio bih se da je Matanić muškarce u filmu možda malo više nego što je bilo potrebno prikazao kao frustrirane negativce ili, pak, dobrano 'oštećene'. Nakon Kina Lika, Matanić se pridružuje ('novom') Schmidtu i Vitezu kao mojim omiljenim hrvatskim rediteljima. Njegova kontrola nad situacijom i umešnost da dočara neizbežnost posledica u koju su junaci sebe doveli je impresivna. Činjenica da je Matanić moje godište tera me da razmišljam o tome koliko mi je (profesionalni) život promašen.",1,0
"Na početku veliko upozorenje. Ako imate u planu da gledate ovaj film a gledali ste odlični španski Timecrimes, preskočite ga. Još veće upozorenje: ako niste gledali ovaj film a želite ga pogledati, ne čitajte ovaj prikaz dalje od drugog pasusa jer će biti prepun spoilera. Nikada ne otkrivam stvari iz filma bez preke potrebe ali ovog puta sam primoran. Pre svega zbog činjenice da ste izglasali ovaj film za komentarisanje. Kada izglasate neki film, iskreno se nadam da je to zbog njegovog kvaliteta ili zato što ga možda niste razumeli pa vas interesuje moje viđenje. Kako smatram da je ovaj film kvalitetan za vas a na meni je da branim stav da je ovo veoma loš film, moraću da spoilujem. Iznad svega u filmu umem da cenim ideju. Može da naleti film koji je slabašan ali bolesno dobra ideja doprinese da on na mene ostavi dobar utisak. Čak i jednostavan filmić sa dobrom idejom može biti odličan. Najbolji primer toga je pomenuti Timecrimes. Triangle ne da nije doneo novu ideju, Triangle je POKRAO Timecrimes. Izmenio je priču, kako bi mogli da tvrde da ovo nije rimejk. Ok, prihvatićemo da ovo nije rimejk jer i ovi koji su ga pravili ga ne smatraju za jedan i nazvaćemo film krađom. Najbolje mi je još i režiserovo objašnjenje da Timecrimes nije imao uticaj na njega jer je ovaj film pravio pre nego što se pomenuti španac pojavio. Čoveče, skoro istu masku si stavio na lika kao u tom filmu. Zaista misliš da su ljudi slepi? Triangle ima ukupno 0 (slovima NULA) novih ideja, novih fazona, novih elemenata priče. Ne kažem da moraš da imaš išta novo da bi napravio dobar film, ali ono što ljudi upravo hvale u Triangle je nešto što je ukrao. Ja ne mogu da gledam na ovo kao nezavisan film. Ako vi možete, uživajte u rimejcima a batalite originale. Kada hoćeš da mi skriješ nešto u filmu kako bi napravio obrt ili obrtić, uradićeš sve suprotno od ovog filma. Prvo, imamo majku koja je u frci sa autističnim detencetom. Ona dolazi na plovidbu okeanom a kad god je pitaju šta je sa detetom ona se čudno ponaša i kaže da je dete u školi. Hm. Njeno ponašanje iritira za medalju sve vreme i lako je skontati da će se cela priča i vrteti oko nje. Drugi problem je upravo to otkriće da sve ide u krug, kao u Timecrimes. Timecrimes je genijalno odradio taj deo filma. Davao nam je po malo detalja svaki put i činio je film konfuznijim i zanimljivijim. Triangle nam odmah daje zbrku ali nam je već servirao celu priču u dvadesetak minuta. Ostaje da se pomučimo još nešto manje od sat vremena gledajući sva ta lomatanja po brodu koja smo već videli. Da imam kratkotrajno pamćenje, možda bi mi ovo bilo zanimljivo. Timecrimes je odlično tempirao svaki nov detalj. Ovde svaki novi detalj služi da otkrije nešto što smo znali. Niste znali ko je iza maske? Pogledajte prokleti poster za film. Otkrili su vam to i pre gledanja. Toliko o nesposobnosti likova koji su pravili ovo. Kada posle dvominutne užasavajuće vremenske nepogode likovi dođu na brod i utvrdimo da sve ide u krug, tu se kao stvori neki problem i dođe se do rešenja da lik treba da pobije sve da bi izašao sa broda. A to je logično zbog razlozi. Ok, hajde da posmatramo to sa druge strane. Mislim mnogo njih se odluči da nam prebaci na platno nešto što je u glavi glavnog lika. Tu bi ovo možda imalo smisla. Recimo ako ste gledali solidni Stay (ocena 7), tu ste mogli videti stvari koje se odvijaju u glavi osobe. Čovek je konstantno proganjan svojim greškama i neuspesima, svojim sećanjima i detaljima iz prošlosti. Mi to vidimo bukvalno na ekranu ali to ipak predstavlja njegovo viđenje, njegova sećanja koja su utkana u scenu, nešto što njega proganja. To je fino predstavljeno tamo. Hajde da prokefamo onda šta ovo može biti. Ova djeva je na brodu sa drugim likovima i konstantno mora da ih elimiše. Pa to onda sigurno mora da bude prolaženje kroz prošlost. Možda ih je stvarno na ovaj ili onaj način eliminisala. Možda ih je ubila ili još bolje, možda su to likovi koji su doprineli da njeno dete nastrada npr. Odakle mi to da sa detetom nešto nije u redu? Otišla je na brod i čudno odgovara na svako pitanje o detetu. Ne možeš da ne posumnjaš u ovom momentu. Elem, krenušmo na put da je sve ovo prezentacija duševnog stanja ove devojke i da su ovo likovi kojima možda treba da se osveti ili kojima je nanela zlo pa ne može toga da se otarasi. E pa prc. Ti likovi ne postoje, ti likovi nemaju nikakvog uticaja na priču, ti likovi nisu ni prezentacija i jedne jedine osobine ove žene, ti događaji na brodu nemaju nikakve veze ni sa čim iz života ove žene. Da da, braćo i sestre, gledaćete sat i po ničega. Sad neko može da pita, 'pa kako je odrađeno to u Timecrimes'. U timecrimes smo imali jednostavnu priču i nije se igralo sa glavom lika. Ovo je kao sve u glavi lika a zapravo ne predstavlja ništa. Čak ni neki lični pakao ove osobe. Ako hoćete korektan film na tu temu, pogledajte Cello (7). Tu vidimo kako osobu proganjaju demoni iz prošlosti. Ovo što gledamo može da predstavlja neki pakao ove žene. Ako već ne gori u ognju, ako je već bata sa kopitima ne natiče na trozubac, onda hajde da je ubacimo u vremensku petlju gde će ona da se bori protiv nepostojećih likova i same sebe. Uuuuu kakva ideja. Prosto sam se oduševio. Da film nema tu blentavu potrebu da sve smesti u glavu ove žene, da su priču pojednostavili, mogao je biti donekle ok. Ovako on nabacuje brdo detalja koji film čine samo banalnijim, glupljim i iritantnijim. Evo za kraj nekoliko tvrdnji, čisto da udarim pečat da je ovo preslabo. Zašto bi ubistvo svih na brodu rešilo situaciju u kojoj se lik nalazi? Ok, pobiće druge koji su u tom delu filma još uvek mogli predstavljati neke grehove iz mladosti, neke probleme pa će se kao simbolički rešiti toga. Ali to nije slučaj. Zašto je uopšte umislila ovu priču sa putanjom kroz vreme. Sve što se ovde zapravo desilo je da su ona i sin imali udes i nastradali. Ona je u svojoj glavi ili se u njenoj verziji pakla razvila priča koja nema veze ni sa čim, razvijeni su likovi koji nemaju veze ni sa čim. I mi gledamo nešto što se ne dešava i ne predstavlja ništa iz prošlosti ove žene. Jedino što mi se donekle dopalo je pred sam kraj kada se ona vraća kući. Ali da ne ispadne sve kako treba, serviran nam je sam kraj koji je upropastio i ono malo što je valjalo. Ako je ovo njen lični pakao, onda je morala mašta mnogo više da radi. Morale su biti prikazivane stvari koje bi baš bolele ovu ženu. Ova priča je dosadna jer je vidite pa je reprizirate bez ikakvih novih detalja koji će vam reći nešto više. Evo i jedne koliko toliko valdine stvari u odbranu filma. Uz neku početnu misterijicu dok ne krene ponavljanje, ovo je jedino što mogu da prihvatim kao dobro. Na kraju filma vidimo da je ova žena priličan govnar kada je način na koji tretira svoje dete u pitanju. E sad, pošto joj se bliži strašni sud, ona konta kakva je bila pa kreće na neki put iskupljenja. Čak i tu su mogli napraviti nešto, recimo bolne situacije koje bi ponavljala sa svojim sinom. Tako bi barem imali dva lika relevantna za celu piču i imali bi simboliku u onome što gledamo. Ovako je cela ova priča isprazna i nebitna - kao i sam film.",0,0
"Između ostalog, Hollywood ostaje neprikosnoven u proizvodnji repertoarskog filma zbog stalne infuzije sveže krvi, ali i povremenog kombinovanja postojećim resursima i povratku star(ji)h asova u igru. Nakon što je pouzdani i dosad nepogrešivi Robert Schwentke (Plan letenja, Vremeplovčeva žena, Red) rešio da ne nastavi rad na drugom delu Reda, pozvan je pomalo zaboravljeno-skrajnuti Dean Parisot, svakako zanimljivi autor u čijoj je dosadašnjoj filmografiji uknjiženo jedno zbilja simpatično (Home Fries), jedno izvanredno (Galaxy Quest) i jedno gotovo odlično delo (Ludosti Dik i Džejn). Pominjani Schwentke nije zablistao na primeru najnovijeg rediteljskog mu rada (R.I.P.D. – Panduri za mrtvake), a u međuvremenu na televiziji uhlebljeni Parisot se, na sreću, a sasvim očekivano, dosta dobro snašao i u slučaju ovog filma, te Red 2 stoji kao primer uspelog nastavka uspešnog izvornika. Red 2 ne donosi ništa suštinski novo, ovo je samo jedna vešto u delo sprovedena varijacija na temu ražalovanih CIA operativaca koji svako malo postaju meta osvetničkih napada suparničkih službi, a sve to u okruženju u kom hladni rat zapravo nikada nije okončan. Doduše, Red 2, čvrsto oslonjen na već dokazano efektnu smešu hipertrofirane i raspojasane akcije, i verbalno i fizičke dobronamerne komedije i čitave galerije voljenih filmskih lica, biva bogatiji za globtroterski aspekt, pa potera i beg pred goničima Willisa, Malkovicha i ekipe obuhvata i nepogrešivo fotogenične lokacije ponajpre Pariza, a donekle i Moskve. Uz sve svoje kvalitete, Red 2 brzo očitava i krupnu manu – naime, scenaristi (Jon Hoeber i Erich Hoeber, scenaristi i prethodnika, ali poznati i po ne preterano suptilnom radu na Bergovom Bojnom brodu lane) ostavili su priču bez snažnijeg i razvijenijeg dramskog sukoba. Ipak, uprkos tome, na kraju priče, kada krene zavšna špica sa listom zaslužnika preovlađuje utisak o sveukupnom šarmu ovog filma, te Red 2, nošen poletnom režijom, uzbudljivom akcijom i nanovo finom dinamikom između glavnih junaka, a sve na tragu ponajboljih onovremenskih buddy-buddy akcionih komedija, izlazi kao pobednik. Osim toga, ovo drugo u nizu dela o neustrašivim penzionerima (RED je akronim za ’retired, extremly dangerous’, što će reći, penzionisani i krajnje opasni) pokazuje kako bi zapravo trebalo da izgledaju kvalitetni i smisleni nastavci primećenih i gledanih letnjih kino-hitova.",1,1
"Hadži-Aleksandar Đurović je pekao zanat kao asistent režije na serijama Greh njene majke, Miris kiše na Balkanu i filmovima Parada, Zverinjak i Kad svane dan. Autor je i devetominutnog dokumentarca Obeleženi (2008) koji je nagrađen na moskovskom festivalu Zlatni Vitez. Pored toga što režira, Đurović i piše – film Ljubav dolazi kasnije zasnovan je na njegovim kratkim pričama o ljudskim odnosima u velegradu (autor je sin Ljiljane Habjanović Đurović – pa mu je, može se tako reći, pisanje u krvi). Domete ovog debija valja sagledati u kontekstu onoga što on zapravo i jeste – Ljubav dolazi kasnije je skromno budžetirano ostvarenje nastalo kao plod entuzijazma i lične inicijative. Umesto da čeka pomoć države, Đurović je preuzeo stvar u svoje ruke i sam producirao film. Bez pomoći ministarstva i grada, mala ekipa je gotovo gerilski pristupila realizaciji. Pristup za svaku pohvalu, saglasićete se! Đurović je u više navrata istakao da je film snimljen za svega sedam noći, što je izuzetno kratak period za jedno dugometražno ostvarenje. Skromni produkcioni uslovi su se neumitno odrazili na kvalitet snimljenog materijala... Već od prvog kadra je jasno da su ekipi bila dostupna veoma ograničena sredstva i da se radilo na brzinu. Naravno, sve to je dovelo do toga da konačni proizvod ne poseduje ispolirani izgled profesionalnog filma. Šavovi i krpež su vidljivi, ali, bez obzira na brojne nedostatke, ne bi bilo pošteno otpisati ovaj film kao potpuni promašaj. Đurović prepliće tri priče koje se odvijaju tokom jedne beogradske noći na potezu Terazije – Belvil. U prvoj priči muškarac razočaran u ljubav (Šepetkovski) odlazi kod prostitutke (Stefanović) kako bi pronašao utehu. Umesto da padne seks, mušterija i profesionalka počinju da preispituju vlastite živote uz citate Ive Andrića i drugih mudrih glava. Drugi segment prikazuje susret otuđenih ljubavnika (još jednom Stefanović, Jeftić) u jeftinoj hotelskoj sobi, dok treći opisuje sastanak starih znanaca (Klarić, Đurica) u jednom otmenom prestoničkom restoranu u kome se hrana servira uz izdašnu porciju vrelog jazza (standard Don’t Explain u nadahnutom izvođenju Sofije Knežević, Bojana Turkića i Ivana Radivojevića). Takođe, treba pomenuti i da pri kraju filma u malim ulogama pojavljuju veterani Tanasije Uzunović i Jadranka Selec koji glume jedini srećni ljubavni par u filmu. U suštini, Ljubav dolazi kasnije je jedna trodelna melodramska improvizacija koja, doduše ne baš sasvim dosledno, prati shemu ljubavne vrteške. Veze između likova i priča postoje, ali su prilično proizvoljne i nepostojane. Bora Đorđević je davno zapisao da priča o ljubavi obično ugnjavi, što se delimično potvrdilo i u ovom slučaju. Najbolji segment filma je onaj koji se nalazi na kraju – jedino on poseduje relativno efektan preokret i koliku-toliku zaokruženost. Prva dva segmenta se po svom dometu mogu uporediti sa studentskim vežbama – mnogo je tu prazne priče i neujednačenosti, sa tek nekoliko zanimljivih rešenja koja nagoveštavaju da Đurović poseduje talenat koji se, ako okolnosti budu dozvolile, može dalje razvijati. Opet, okvirni koncept o velegradskom otuđenju je dobar – samo ga je valjalo realizovati na višem nivou. Nažalost, to u postojećim okolnostima izgleda nije bilo moguće. Mikro budžet koji je Đurović imao na raspolaganju nije omogućavao da se posveti pažnja detaljima. Imajući to u vidu, ovaj debitantski film je najbolje doživeti kao isprobavanje krila i zagrevanje za ono što tek treba da dođe.",0,1
"﻿Nije mali broj strip scenarista koji smatraju da ljudi nikada ne prerastu superheroje, već da naprotiv, superheroji prerastu i nadžive nas tako što prenesu svoj ideal na sledeću generaciju. Jedan od najboljih primera ove ideje je Spajdermen, koji se na velike i male ekrane vraćao u nekoliko reinkarnacija. Iako je Marvelov junak u svojim prethodnim životima beležio sjajne momente u video formatu, razlog za poslednje ”oživljavanje” paukolikog heroja na bioskopsko platno na žalost nije toliko plemenit, već se može naći u korporativnom rivalstvu. Ukratko, produkcijska kuća Soni da ne bi izgubila licencu na ovog heroja, ponovo je pokrenula Spajdermen franšizu iz početka pre dve godine. Da bi i dalje bila konkurentna sa Marvel produkcijskom kućom, koja sada izbacuje više superherojskih filmova svake godine, Soni se odlučio da Spajdermenov univerzum napravi toliko velikim da mogli novu avanturu ovog heroja da izbace svake godine. Ova informacija je od ključnog značaja da bi se shvatila priroda ovog ostvarenja. Kao posledica navedene činjenice, fabula ovog filma je njen najlošiji segment i gotovo nemoguće je sažeti. Naime, postoji bar 300 filmova koji se bore za svoje mesto pod suncem u ovom ostvarenju, zbog čega je radnja veoma konfuzna. Scenaristi ovog filma su se previše fokusirali na postavljanje priče za naredne nastavke, zbog čega sam scenario nema mesta da živi u sopstvenom filmu. Kao rezultat ove nepromišljene odluke kreaotora ovog ostvarenja, mi dobijamo zaplet koji izgleda kao niz jedva povezanih sekvenci. Generalno, u ovom filmu mogu biti uočena četiri glavna toka. Prvi prati razrešavanje misterije o smrti Piter Partkerovih (Andrew Garfield), tj Spajdermenovih roditelja i povezanosti glavnog lika sa ozloglašenom Oskorp korporacijom. Drugi tok prati prijateljstvo Herija Ozborna (Dane DeHaan), naslednika Oskorp korporacije i Pitera Parkera. Ovo prijateljstvo će kulminitrati tako što će se Heri Ozborn pretvoriti u jednog od glavnih negativaca u ovom filmu – Zelenog Goblina. Treći segment prati ljubavne probleme između Pitera i Gven Stejsi (Emma Stone), a četvrti razvoj drugog negativca ovog filma – Elektra (Jamie Foxx). Pored očigledne pretrpanosti, naracija ovog dela u potpunosti promašuje poentu glavnog lika. Ono što čini Spajdermena toliko privlačnim za publiku je to što je on obična osoba. On nije milijarder, on nije mutant, on nije nordijski bog. On je nasumični tinejdžer, koji igrom slučaja dobija super moći. Ali one ne čine njegov život nimalo jednostavnijim, niti negiraju obične probleme koje Piter Parker ima. Mreža odnosa koje lik ima kao Spajdermen su jednako bitne koliko i mreža odnosa koje lik ima kao Piter Parker. Međutim, ovaj film zasluge za sve Spajdermenove moći pripisuje njegovim roditeljima, čime Spajdermen gubi dragoceni integritet. Drugi promašaj koji ovaj film pravi je direktno povezan sa Sonijevim “jedan Spajdermen film godišnje” planom i ideju da naprave Spajdermenov svet prevelikim. Scenarsti ne razumeju da je moguće ispričati donekle intimne priče o Piteru Parkeru, njegovim ljubavnim, finansijskim problemima i bitkama sa negativcima koji su mračnija i sebičnija reprezentacija njegove psihe. Spajdermen ne mora da se bori sa armijom neprijatelja svaki put da bi priča bila dobra. Iako je premisa o dva negativca genijalna, gde jedan mrzi herojsku personu, a drugi osobu ispod maske, obe priče nisu mogle stati u ovaj i dalje predugačak film (142 minuta). Lik Elektra uopšte nije dobro razvijen, tako da je talenat Džejmija Foksa u potpunosti neiskorišten. Povremeno čak podseća na negativce iz Šumaherovih Betmen filmova, što svakako nije kompliment. Sa druge strane, lik Zelenog Goblina je razvijan tokom čitavog trajanja filma, a zatim nije upotrebljen u pravoj meri, već je ostavljen kao temelj za građenje priče o “Zlokobnih šest”, koju ćemo verovatno videti u sledećem nastavku. Dijalozi su povremeno problematični, i to najčešće u uglavnom kvazi romantične scenam, ali ipak lepo uspevaju da prenesu Spajdermenovu tinejdžersku uobraženost i nadmenost. Neke od šala iz filma će vam biti smešne dugo posle kraja. Akcija u ovom ostvarenju je, sa druge strane, zaista odlična. To su jedini momenti kada ovaj film zaista “diše”. Fantastične scene kada Spajdi plovi nebom i povremeni kadrovi “iz prvog lica” u kojima se možemo osetiti kao Spajdi, naprosto oduzimaju dah. Vizuelni efekti i 3D su besprekorno urađeni, tako da ukoliko se budete odlučili da gledate ovaj film, obavezno to uradite u bioskopu. Može se reći da su scene gde Spajdermen spašava obične građane, najbolje i najemotivnije u ovom filmu, i na trenutak dotiču ono što bi ovo ostvarenje zaista trebalo da bude. Pored akcije, muzika je još jedan od svetlijih momenata ovog dela. Hans Cimer je napravio fenomenalne kompozicije koje daju jedinstven zvučni doživljaj. Glumački aspekat filma je zarobljen u okviru konfuzije priče. Endju Garfild nastavlja da bude bolji Spajdermen od Tobija Megvajera (Tobey Maguire), ali je povremeno veoma iritantan kao Piter Parker. Ema Stoun svojim šarmom izvlači naporne romantične scene, a Seli Fild (Sally Field) sjajno igra sporednu ulogu ujne Mej. Dejn Dehajn je ubedljiv kao Heri Ozborn, a Džejmi Foks ne uspeva da svoju nebuloznu ulogu učini zanimljivijom. Zaključak je da ovaj film poseduje dijamante u beskrajnom moru grešaka. Odsecanje stvarne ljudske drame, koja je bila najbolji element prvog dela filma, da bi se napravio širi univerzum na osnovu jednog lika očini ovo ostvarenje neobično odbojnim. Autor ovog članka se nada da će žrtva ovog dela franšize, doneti zanimljivije i uzbudljivije nastavke. Sve u svemu, Čudesni Spajdermen 2 nije niti malo čudesan.",0,0
"Gremline sam gledao prvi i poslednji put još pre osnovne škole tj. još kada su oni važili za nov film. Sećam se da sam bio prestrašen i danima posle gledanja sam zavirivao pod krevet kako bih proverio da li je neka od ovih napasti skrivena ispod. Dvadeset i kusur godina kasnije je došao red da se ponovi ovaj klasik. Priča se odvija za Božić i pre svega parodira na čuvenu Božićnu Priču. Imamo bogatu tetku koja mrzi sve, imamo siromašne likove imamo onu Božićnu atmosferu koja vlada gradićem. Elem, kako je Božić najlepši dan u Hrišćana, svakako ga svi žele provesti u miru, ljubavi, radosti itd. Najgora stvar koja se može desiti je da neko ili nešto upropasti taj sveti dan. Tu na scenu stupaju Gremlini. Film je koncipiran tako da vam nečim drži pažnju tako da je konstantno zabavan. I van Gremlina tu imamo gomile odličnih, karakterističnih stvari. Recimo, gledali smo dosta filmova gde neko ne voli nešto što ga asocira na težak događaj. Ovde jedno devojče ne voli Božić i tu vidimo najbizarniju nesrećnu priču koju sam čuo na svetu filma. Originalno, blesavo ali u isto vreme i tragično. Tako se kombinuju horor i komedija i rezultuju naravno crnim humorom. Takođe, brzo se kreira nekoliko simpatičnih likova poput lika koji ne voli ništa što nije američko a nadrljaće upravo od nečeg u šta se kune. Imamo čoveka koji smišlja blesave gedžete koji imaju samo jedan problem - uvek prestanu da funkcionišu ili imaju neku falinku koja dovede do urnebesne scene. Imamo i neke šablonce ali film se nasprda sa njima, provuče ih kroz par scena za minut dva i oni nestanu. Sama priča vezana za Gremline je vrhunska. Imamo malog, slatkog Mogwai-a i postoje pravila vezana za njegovo čuvanje. E ta pravila baš zvuče onako preteće dobro kao u retro hororima: 'Nemoj raditi to i to, inače...'. E to inače nas natera da se zapitamo šta to zapravo može da se desi. Od malog slatkog Mogwaia nastaju odvratni Gremlini. Podsećali vas ovo na male, slatke klince kojima ako dozvoliš mnogo mogu da naprave opasna sranja? Način na koji Gremlini nastaju je originalan a oni su za mene genijalno osmišljeni. Sumnjam da neko od vas nije gledao dobre stare crtaće sa Duškom Dugouškom, Patkom Dačom i ostalim legendarnim likovima. Sve mi tu vidimo, i stene koje padaju na njih, i bombe koje im eksplodiraju u lice a sve to deluje urnebesno smešno. Prebacite njih u realni svet, mnogo ih oružnjajte i dobijate Gremline. Ne moram da ponavljam šta u realnom svetu znači eksplodiranje bombe u facu ili pad stene na glavu. Gremlini su užasno blesavi ali u isto vreme i zli. Frka koja se diže je sjajna i neverovatno zabavna. Prvo, sami Gremlini su užasno zanimljivi kao pojava i njihovo ponašanje izaziva salve smeha pre svega jer parodiraju na ljude. Drugo, iako dižu ludačku frku, iako je to velika opasnost po ljude, to i dalje izaziva salve smeha. Načini na koji se eliminišu ove zverke su ludački - u mašini za mlevenje, u mikrotalasnoj, odsecanjem glave mačem, spektar je zaista veliki. Uprkos zastarelosti filma sami Gremlini izgledaju odlično. Siguran sam da su bolji od svakog potencijalnog CGI-a. Čak i scena u kojoj se jedan raspada je veoma verodostojna tako da svi komplimenti idu timu za specijalne efekte. Dvadeset i kusur godina kasnije, Gremlini nisu ni blizu onog zastrašivanja, nisu ni blizu da proizvedu jezu koja me je kao klinju obuzimala pri samoj pomisli na ove napasti. Ali sada, Gremlini su inteligentno napravljena komedija, prepuna parodije, simbolike i urnebesnih momenata. Od prvog do poslednjeg momenta, čistokrvna, stoprocentna zabava. Drago mi je što sam ih reprizirao.",1,1
"„Što je život bez mađije no svirala sa jednom rupom, za ovce i gluvoga dosta“ (Njegoš) Great Buck Howard deluje kao film u kome je ulogu ostarelog „mentaliste“, Great Buck-a, trebalo da igra Jim Carrey, a ne John Malkovich. Onda je neko shvatio da bi budženje ovog holivudskog kvoterbeka možda donelo više komedije i više para, ali bi ozbiljno nagnječilo krhku poentu ovog filma. Zato je za ulogu izabran, i sam omatoreo, John Malkovich. Produkcija je poverena Tom-u Hanks-u, koji je odmah zatim glavnu ulogu, Buck-ovog pomoćnika Troy-a, dodelio svom sinu, simpatičnom Colin-u Hanks-u. Unutar ove, prilično ne-oštre, satire na moderno doba, njene celebrity heroje i njihovu publiku, krije se priča o tome gde je i kako nestala magija modernog života čije je postojanje uvek i samo bilo zasnovano na jednostavnoj veri ljudi da je ona moguća. Prateći produženi epilog jedne karijere, nekad vrlo popularnog televizijskog mađioničara/iluzioniste („Ej, bio je u 61 emisiji Johnny-a Carson-a!!!“) čiji staromodni nastupi ne odogovaraju duhu modernih vremena, reditelj Sean McGinly bavi se time da li smo mi žrtve tih vremena ili su ona žrtva naše nemogućnosti da verujemo. Fenomenalna scena koja to ilustruje je kada Buck sprema svoj novi trik- da u isto vreme uspava 900 ljudi (!!!), međutim okupljeni novinari ne stižu da isprate događaj i evakuišu se u pola trika, jer je upravo pristigla vest da je Jerry Springer imao saobraćajnu nesreću na obližnjem autoputu. Buck i njegov asistent ostaju sami u sali sa 900 uspavanih ljudi! Sve to je premalo čudo spram čvongera na glavi Jerry-a Springer-a. Malkovich-ev Buck je starokalibarska zvezda, otresita, sujetna, otuđena i vrlo neprobojnog privatnog života, ali i svesna da šou mora (ili može) da traje samo dok ima publike. Troy, koji je zbog posla odbacio školovanje za advokata (tipsku ciglu moderne novogradnje), pokušava da shvati šta želi da postane u životu i, uprkos sugestijama svog oca (igra ga tata Tom), odlučuje da je od zgrtanja para ipak bitnije jurenje te jedne stvari koja nas čini srećnim. I tu negde kao metafora stare vere, stare magije, starog života funkcioniše Buck-ov najčuveniji trik- otkrivanje kod koga je u publici sakriven njegov honorar. Svi su uvereni da on ima nekog pomoćnika, da u uhu krije transmiter, niko ne želi da poveruje da tu ima neke „magije“, niko (više) ne ume da poveruje da se tu odigrava neko čarobnjaštvo. Svet je postao previše ciničan. I zato nema više mesta za Buck-a. Tu, u hvatanju „današnjeg trenutka“ ovaj film najviše gubi. Svet oko Buck-a je previše blago žacnut, dok je njegov baš očepljen. „Hanksovski“ (ili Hanks-ov) sentimentalizam je prevagnuo (na sličan način na koji je i njegov režiserski debi, That Thing You Do, bio benigan poput perioda kojim se bavio). S druge strane, i takav tretman priče možemo posmatrati kao (još jedan) stejtment da i dalje ima smisla verovati u „male“ stvari, iako je život oko nas sve veći i veći. I want to believe.",1,1
"Dugo sam izbegavao gledanje ovog filma. Dozvolio sam da na mene utiču mnoge negativne kritike. Sve mi je ovo zvučalo kao da ću sat i po gledati lika koji sedi tamo u nekoj stanici, gloda mesečeve kamičke i razmišlja o biću i nebiću. Ispostavlja se da The Moon niti je spor, niti je dosadan, niti preterano filozofira. Sve je ovo fino upakovano u sat i po. Film ima neku radnjicu ali njegov najveći kvalitet leži u kritici. Takođe, čitao dam negde da je Rokvel potpuno pogrešan izbor za ovu ulogu. Nisam neki fan ovog lika ali što se mene tiče, ovo je u potpunosti zadovoljavajuće. E sada, idemo na ozbiljnije stvari kako bi pokazali nešto što ljudi kojima je ovo prazan film nisu videli. Prvo postavimo pitanje zašto Sem Bel radi sam? Ima posao koji traje tri godine. Tri godine bez normalnog ljudskog kontakta bi ostavile žestoke psihološke poseledice na čoveka. Odgovor na ovo pitanje je i više nego jednostavan. Zato što današnji posao uglavnom otuđuje. Sve je manje saradnje među ljudijma. Tehnologije napreduju, mašine rade najveći deo posla, samo malo ljudi je potrebno da nadgleda te iste mašine. Takođe, videli ste u gomili filmova one boksove u kojima ljudi rade. Imate stotinak ljudi u jenoj prostoriji i niko od njih ne vidi onog drugog. Zašto Sem Bel radi sam? Razmišljajmo kefalom današnjih poslodavaca. Zato što je isplativije platiti jednog čoveka nego više njih. Zato što će jedan čovek raditi tačno ono što mu se kaže i kako mu se kaže bez mogućnosti da druga osoba utiče na njega. I na kraju, zato što je jedog čoveka lakše zameniti nego ceo tim. Ovo je sasvim dobra kritika toga. Veliki obrt u filmu predstavlja taj misteriozni susret. Ovde mi padaju neke pesme Pink Floyda na pamet. Recimo iz Welcome to the Machine 'What did you dream? It's alright we told you what to dream.' ('Šta si sanjao? U redu je, mi smo ti rekli šta da sanjaš'). Sadašnji sistem vrednosti, sadašnja organizacija je takva da konstantno nameće gomilu pravila i u potpunosti ubija kreativnost i spontanost u ljudskom delovanju. Samim tim sve je manje onih genijalaca, sve je manje ljudi koji će iskočiti, koje ćemo zvati majstorima. Pogledajte bilo koju oblast. Recimo u književnosti, šablonske spisateljice prolaze sjajno, oni koji su drugačiji su uglavnom zapostavljeni zato što se teško prodaju takve stvari. U muzici vidimo gomilu likova koji pevaju isto i pevaju istu pesmu samo je malo prepakuju i to je to. To su najpopularniji likovi u našoj muzici danas. U sportu je sve manje pravih majstora a sve više trkača. To se danas traži. Pa kako u svemu tome onda neko da se razlikuje. Što više ličimo jedni na druge, sve manje vredimo i sve nas je lakše zameniti. Kakav je stav ljudi kad im kažeš ovako nešto? Uglavnom mislimo 'ma ne, ja nisam taj, ja ću da budem drugačiji'. Nije isključeno da ćete biti ali isto tako nije isključeno da ćete postati upravo ono što prezirete. Nije to pitanje intelekta, to je pitanje mentalne snage. Koliko ćete imati snage i strpljenja da se razlikujete uprkos svima. Ko zna? Možda ste i nekada bili buntovnik, a danas ste ipak neko ko je krenuo onim lakšim putem. Danas vam je šablon dovoljan, danas su vam klonovi jedinstveni, danas vam je ponavljanje kvalitet. Jedan pesnik je davno rekao: '...Niko od nas pojma nema da smo odavno u mašini'. Zašto bi odustali od ovih stavova? Zašto bi prihvatili šablon? Zato što je lakše. A zašto je lakše? Zato što ste kao drugačiji obično sami ili ste malobrojni. Zato Sem Bel i lik kojeg sreće prihvataju jedan drugog. Iako im činjenica da su 'u mašini' dolazi kao veliki poraz. Šta je još karakteristično kada si u mašini, kada si cigla u zidu. Iako si zamenjiv, skoro nebitan, iako si možda i mali i otuđen, tvoj doprinos je veliki. Problem je samo što retko doprinosiš sebi. Uvek radiš za veći cilj. To je i ona priča koju sam vam pričao već. Sistem nam nudi đubre, mi đubre promovišemo u kvalitet, đubre zarađuje na našoj gluposti. Ali to je i trenutni sistem u kom neko drugi ubira plodove vašeg rada. Poražavajuće u svemu tome je što su vaše emocije tu nebitne. Vaše potrebe mogu da budu ispoštovane samo dotle dok vaš doprinos ne pada. Onda vam daju šarenu lažu, nešto čime vam zamažu oči i probude vam volju, emocije, snagu. Sve to brzo splasne jer su ti osećaji i te emocije lažne. Ostane samo povreda. Sem Bel shvata celu tu laž. Zamislite onda koliki je njegov poraz. Zanimljiv mi je način na koji je predstavljen računar Gerti. Obično je mašina neko kome ne verujemo, mašina je neprijatelj. Ovde je potpuno suprotna stvar. U društvu često čujemo kritiku tehnologija. Čujemo kako su društvene mreže štetne, internet je kolekcija zla, nemorala i gluposti, mašine nas zaglupljuju ili šta već. Nije problem ni u jednoj mašini koja će nas odmeniti i olakšati rad, nije problem u društvenim mrežama, internetu i svim tim pizdarijama. Problem je u ljudima. Oni biraju šta će da gledaju, slušaju i rade. Mašine su mrtve, ljudi su ti koji su glupi. Ne čine ih tehnologije glupim. U svim tim tehnologijama ljudi mogu pronaći najbolje ako ih to zanima. Zato mi nemojte pričati o lošem uticaju svega toga. Čovek je taj koji donosi odluku šta će da radi i kako. Roditelj je taj koji će da usmeri obrazovanje svog deteta. Tehnologija je mrtva stvar koja je u našoj službi. E sada imate već neku sliku čoveka koji je vredan, radan ali samo jedan od mnogih. Imate sliku čoveka koji radi veliki, kolosalni, neverovatno bitan posao, ali je taj isti čovek zamenjiv. Imate sliku čoveka koji sve to radi da bi došao do običnih, lepih stvari kao nagrade a taj čovek shvata da je sve u šta je verovao zapravo laž. Tu možemo imati dva slučaja. Onaj češći je užasavajuće shvatanje o sopstvenoj beznačajnosti. Možda i najveći poraz čoveka. A šta ako je taj čovek mentalno jak, ako se izdigne iz svega toga i vidi rešenje? E onda dobijamo nekog ko može da pokrene revoluciju. Upravo to je film samo malo zagrebao i upravo to je najveći njegov nedostatak. Kakvi god da smo, u kakvu god da smo kolotečinu upali, moramo da verujemo u sopstvenu snagu, moramo da pokrenemo druge i moramo da 'budemo promena koju želimo videti u svetu'.",1,1
"Srpska kinematografija je i u 2007. nastavila sunovrat započet dolaskom novog milenijuma. Pri kraju možda najmršavije filmske godine, praćene propašću inače jadnjikave bioskopske mreže, na repertoaru se pojavilo novo delo Miše Radivojevića, barjaktara među skrajnutim podvižnicima srpskog filma. Film Odbačen ne samo što je potpuno uspelo, smisleno i sadržajno delo, nego je i pokazatelj kako se i u ovoj i ovakvoj Srbijici da napraviti kvalitetan i autorski osoben film a da se pri tome ne orobe sve moguće budžetske kase, naravno posle najsrdačnijeg zagrljaja s bitnijim među ministrima. Radivojević ne samo što je održao vrednu lekciju o pravljenju filma koji govori o nečemu, a to čini na filmski pismen način, već je i pokazao viteško dostojanstvo odlučivši se za film mikrobudžeta koji neće stajati na putu nadolazećih junoša. Ovo je središnji deo planirane trilogije ekstremističkog arthouse opredeljenja u kome je Svetozar Cvetković nanovo eksponent Radivojevićevih opsesivnih pitanja u ovoj deceniji, ali u nešto remiksovanim okolnostima. Nakon mučnog, gotovo negledljivog, donekle nefilmičnog ali svakako filma s poentom kakav je bio Buđenje iz mrtvih, Radivojević i u Odbačenom postavlja Cvetkovića kao još jednog otpadnika čiji je mikrosvet u rasulu (mada ovog puta čoveka koga je sažvakao i ispljunuo korporativni sistem). Za razliku od Buđenja iz mrtvih, u kom se Cvetkovićev lik razračunavao s ocem političkim neistomišljenikom pokušavajući da utekne od metaforičkog lapota kao nerazumnog i surovog ali jedinog mogućeg izlaza, u Odbačenom Cvetković, kao hedonistički raspojasani a u biti već dotrajali i otpušteni visoki bankarski činovnik, jedino može da se uhvati u koštac sa samim sobom, znajući da je u takvoj postavci poraz neminovan. U nekoliko dana njegov lik pokušava da podvuče crtu, namiri dugove, primiri sukobe stvarajući nekoliko novih žarišta. Po tome je nalik Radivojevićevom arhetipskom junaku, ranije u liku Aleksandra Berčeka (Dečko koji obećava, Kvar), onom koji je svestan bezizlaznosti svog položaja; neprilagođenog i buntovnog u svetu klimoglavaca. Onog koji se, suprotno lokalnoj tradiciji pasivnog junaka koji radnju trpi, koliko-toliko bori i koprca. Dok je u Buđenju iz mrtvih filmičnost bila podređena emociji i silini željene poente, te su scene sukoba sina (Cvetković) i oca (Ljuba Tadić) bile svedene na nivo ekstremno verbalne radijske drame snimljene filmskom kamerom, u Odbačenom je Miša Radivojević u punoj rediteljskoj formi jer je željeno uspeo da izrazi čisto filmskim jezikom, ne dopuštajući da sadržajna vrednost filma zbog toga izgubi na relevantnosti i oštrini. Zrelost Radivojevićevog rukopisa ogleda se prevashodno u veštini baratanjem teško pojmljivim pitanjima moralnog raspada i (barem pokušaja) duševnog preobražaja, čak i kada je verovatno prekasno za to. Naime, gledalac ne mora da poseže za kontekstom iz nefilmskog, spoljnog sveta da bi pojmio turbulencije duše ovog odbačenog jer Radivojević unutar samih scena i/ili širih celina uspeva da naslika uverljiv portret i da dostigne dramsku gradaciju te (uslovna) katarza na kraju deluje kao prirodno, verodostojno i opravdano razrešenje na kraju Cvetkovićevog puta na kraj noći. Njegovo beznađe suptilno poprima endemske razmere u galeriji likova od kojih pokušava da utekne i/ili ih spase od sebe; entropija osvaja i prostor i njihove duše, ali Radivojević iznalazi snage da makar likovima unutar najužeg Cvetkovićevog prokreacijskog kruga ostavi kakvu-takvu nadu – majka dobija bolje uslove u staračkom domu, a ćerkica na bizaran način rano preduzima stvar u svoje ruke. Beznađe i entropija i ovog puta su i izvorište i ishodište ostvarenja Miše Radivojevića. Izlaza nema, ali borba (prvo unutar lika, a potom i u zabatu njegovog mikrokosmosa) je neumitan izbor. Na sreću, predmet Radivojevićevog interesovanja nisu (prevashodno) pošasti srbijanske tranzicije i izmrcvareni lokalci, te će Odbačen (ukoliko mu se pruži prilika) moći da korespondira i s publikom nekog boljeg sveta, sveta koji spoznaje da ni samoizgon više nije tako lako izvodljiv zahvat. Arthouse radikalizam kao promišljeni izbor pružio je Radivojeviću odrešene ruke da svog gubitnika, pojedinca u nestajanju, prošeta kroz svet dosad u nas neviđenih nijansi. Ćerkica koja bi, zbog želje da bude voljena i tačka, da postane kurva kad poraste; botoksovana bivša supruga u zagrljaju ljubavnice, bitefovski tretirani uterivači dugova, filantropski nastrojene sekretarice, kompleti književnih dela tapacirani dolarima iz doba SFRJ, nad welt-schmerzom zagledani crnoberzijanci sa suzom u oku, prostitutke željne poljubaca, japijevke spremne za brzopoteznu vivisekciju napaćene duše odbačenog kao uvoda u oralni seks... mnogo toga, finesa ali i krupnijih zahvata koji svedoče o neposustalom daru velikog reditelja. Ne treba zaboraviti na trenutke zanosnu, fokusiranu, bistru i odmerenu fotografiju, pravu odu lepoti filmskog jezika u izvođenju Radoslava Vladića, koji je okom kamere i suptilnom šetnjom kroz paletu boja uspeo da isprati apstraktna trvenja unutar duše glavnog junaka. Odbačen nije delo bez mana. Radivojeviću se na dušu da staviti višak likova, neopravdano posezanje za oniričkom nadgradnjom scena, nekoliko ispadanja iz ritma, nešto malo samodovoljnosti, kao i to što Kornelije Kovač, kao autor muzike, na momente bez stida ripuje Murcofa i njemu slične. Ali kada se podvuče crta, pred malobrojnom publikom našao se vešt i konsekventan arthouse ogled i putokaz zabludelima i neodlučnima.",1,1
"Imate utisak da reditelj snima radio dramu Nemam osamnaest godina. Ne bih ni voleo da ih ponovo imam. Ali volim da ih ponekad imam. U specijalnim prilikama. Ovaj film se predstavio kao jedna od takvih, ali nisam naseo. Sve se dešava u Kanadi. Vi sad maštom nadomestite sve što nedostaje da biste poverovali u ostalo. Nikolai je dete ukrajinskih emigranta, umetnička duša 'ruske provinijencije', znači veltšmerc gubitnik, nesnalaznik (izmislih reč džabe!). Clara je učiteljica. Koja kao i sve emancipovane 'zapadne' žene mrzi sebe, život koji živi, radne dane provodi trezneći se od prethodnog vikenda tokom kojih pije, šmrče i sisa sve što joj se ponudi. Primačica. Od glagola 'primati', a ne 'primati se'. Njih dvoje se sretnu jedne noći u klubu, čiju atmosferu debitantkinja Anne Emond snima u sloumoušnu sa podvučenom očigledno drugom muzikom od one uz koju mladi đipaju. Onda dođu kod njega na gajbu (mada je štalica prikladniji termin) i tu se pojebu. Ono što sledi je slika jednog post-one night standa, 95% data kroz razgovor dvoje ljudi, 'klasično pozorišno' kroz naizmeničnu razmenu tužnih biografija. Dakle, sve suprotno od onog ona plače, on je nežno ljubi, za njih dvoje više sreće nema... Ovo je film koji kroz mulj sa dna pokušava da stigne do tračka svetla. Nerazumno razgolićivanje tela pred isceljujućim razgolićivanjem duša. Dijalozi imaju pitkost i uverljivost s obzirom na tematiku, ali ako ste se ikada sreli sa sličnim u životu ili na filmu osetićete zamor usled 'početničkog zanosa' autorke. Ni glumci nisu loši, bio bih prijatno iznenađen da su im lične sudbine daleko od ovih koje imaju njihovi likovi. Ali, kao što rekoh, čuvam svojih osamnaest. I kroz ovo žito već me je vetar njihao.",0,1
"“Nymphomaniac” je najnovije ostvarenje kontroverznog filmskog reditelja i scenariste Larsa Fon Trira (Lars Von Trier) koje je obeležilo ovogodišnji Kanski filmski festival, kako svojim smelim sadržajem, tako i povratkom popularnog filmadžije na francusko tlo, nakon što mu je 2011.godine posle njegove bizarne izjave zauvek bio zabranjen pristup ovoj manifestaciji. Poznat u ovim krugovima kao “persona non grata“, Lars je tokom poslednjih deceniju-dve uspeo sebe da prezentuje kao ozbiljnog i beskompromisnog umetnika koji nije spreman da “ukroti” intenzitet sadržaja svojih filmova kako bi isti apelovali što širim narodnim masama.Iako je želja popularnog danca bila da oštrim scenama odbije veliki broj kvazi moralnih gromada, reditelj je dobio kontra efekat i nekako je sebe uspeo da plasira kao menjstrim autora, iako zapravo to nikada nije želeo. Apropo gore napisane rečenice i znanja da Fon Trir nije u stanju da žrtvuje svoj “pripovedački cilj” zarad monetarnog, nisam želeo da unapred formiram neke stavove o ovom naslovu, iako sam pre gledanja istog pročitao zaista tone negativnih komentara koji govore kako je Nimfomanka “jedna nebitna pretenciozna brlja”. Iz meni apsolutno nepoznatih razloga, “Nymphomaniac” je i pre izbacivanja prvog trejlera uspeo da oformi interesovanje kod velikog broja ljudi za koje sam apsolutno siguran da ovakvo izdanje nikako ne može da apeluje njihovim filmskim afinitetima, tako da sam se odlučio da zanemarim svaki komentar pre nego što dobijem priliku da ispratim sadržaj novog Larsovog filma sopstvenim očima. “Nimfomanka” je strašna, poetska priča o životnom putu jedne žene koja sebe predstavlja kao nimfomanku. Jedne hladne zimske noći šarmantni neženja Seligman nailazi na našu protagonistkinju kako pretučena leži na hladnom betonu. Zbunjen i uznemiren prizorom, Seligman kupi nemoćnu Džo s poda i vodi je u svoj dom kako bi joj pružio neophodnu pomoć. Nakon što uspeva da povrati svest, Džo kreće da otvara dušu dobroćudnom strancu, govoreći mu prilično uznemirujuće priče iz njenog života koje trebaju da ga ubede da je ona zaista jedna “užasna osoba”. Iako originalni rez ovog filma traje čak 6 sati, osnivač danske producentske kuće Zentropa i pokreta Dogma, odlučio se ipak da izbaci i skraćenu verziju svog filma, deleći isti na dva dela (Vol.1 i Vol. 2) čije ukupno trajanje iznosi nešto malo jače od 4 časa. Tokom osam poglavlja koliko ih i ova nova verzija filma sadrži, naša protagonistkinja Džo će u vidu naratora pokušati da rekonstruiše svoj zamršeni, višestruki život koji vrvi od asocijacija i isprepletanih događaja. Kao što biva slučaj i sa svim drugim Larsovim filmovima, kratki sinopsis, iako je donekle precizan, ne uspeva ni jednu desetinu da dočara onoga što ova hiperstilizovana i vizualno smela drama krije u sebi. Vodeći nas kroz bahati seksualni život protagonistkinje čija nezasita strast i žudnja za intimnim dodirom biva postavljena kao platforma za perverzni humor, ozbiljne posledice neke ovakve zavisnosti, razlike među polovima i standardno gaženje crkve, Lars nam zapravo ovde daje jedno izuzetno turbulentno delo koje oscilira svojim kvalitetom i vrlo precizno skreće pažnju na autorove jače i slabije strane kao reditelja. Iako se glavna radnja odigrava u jednoj sobi u kojoj sede Džo i Seligman, reditelj koristi konverzaciju ovo dvoje likova kao neki vid pripovedačkog skeleta iz kojeg proizvodi brojne flešbekove u kojima nas protagonistkinja vraća u prošlosti i upoznaje s brojnim bizarnim likova i situacijama. “Nymphomaniac” počinje zaista snažno i prva polovina (vol.1) je ništa manje od kompletnog remek-dela. Od samog starta mi imamo priliku da vidimo da će ovo zaista biti jedno pravo umetničko delo. Prvi kadrovi filma su naprosto magični. Lars nam daje poetičan niz nelinearnih snimaka, nešto nalik sanovitim sekvencama, ispraćenih snažnom muzičkom pozadinom i jednom od najlepših fotografija koje sam imao prilike da vidim na filmu. Dok Vol. 1 uspeva da prikaže jednu fantastično montiranu artističnu i visoko intelektualnu istragu začetka nezasitog libida protagonistiknje, punu cinizma i ekslipitne erotike koja konstatno balansira na granici apsurdnog humora i nihilizma, Vol.2 gubi na intenzitetu, razvodnjava priču nepotrebnim ubacivanjem elemanata trilera i kompletnog mahozima, koje samo dodatno vuče dole sa sobom šokantno slabi finalni čin. Sada kada hladne glave razmislim o filmu, smatram da je Lars komotno mogao isti da spakuje u tri sata i da bi finalni rezultat mnogo bolji bio. Fon Trir je zaista dosta sebe ubacio u svoju protagonistkinju, što se možda najbolje ogleda u njenom ciničnom stavu i netrpeljivosti prema drugim ljudskim bićima. Spoznavanje sopstvene moći kao žene i prikazivanje duplih standarda kada je u pitanju tumačenje dela protagonistkinje je ono što ovom filmu zapravo daje najveću težinu. E sada, koliko je ovakav pristup temi i samom liku zapravo učinio za femizimam, u to ne želim da se uplićem. Ovo ću ipak ostaviti vama da u sopstvenim glavama razjasnite. Iako sam primetio da su brojni kritičari komentarisali svako poglavlje filma posebno, odlučio sam se da to ne radim jer smatram da ću pominjanjem određenih detalja otkriti i više nego što trebam i tako ću onda velikoj većini koja želi da pogleda ovaj film uništiti taj toliko dragoceni element iznanađenja. Ono što mi se možda najviše svidelo u Nimfomanki, govorim primarno za Vol.1, jeste to što film u brojnim segmentima nudi toliko šarenu lepezu raznih teorija koje iako deluju “spot on”, opet ne moraju da se primene kako bi se razjasnila konkretna situacija. ”Nymphomaniac” jeste izuzetno vizualno “oštar” film, i da, pored ogromne doze golotinje nudi i prilično eksplicitne momente sadizma i mazohizma, ali opet, nikako ne mogu osuditi sadržaj novog Fon Trirovog filma i nazvati ga besramnom eksploatacijom kada isti krajnje ozbiljno prilazi sopstvenoj tematici. Da su ovakve scene naglo implementirane u neki levi triler, svakako bi ih smatrao nepotrebnim, a pošto je sama tema filma nimfomanija kao vuče sa sobom i razne seksualne fiksacije, moram da napišem da sam uz Larsa što se ovoga tiče. Uostalom, ko ide da gleda film koji se “Nimfomanka” i očekuje da ne vidi tonu genitalija? Tehnički “Nimfomanka” je više nego impresivan film. Kadrovi su fantastični, fotografija opijajuća, što ga za rezultat čini vrlo lepim na oko. Gluma u filmu je spektakularna. Šarlot Geinsbrou (Charlotte Gainsbourg), Fon Trirova muza, ponovo briljira na velikom ekranu. Zaista je neverovatno s kojom dozom posvećenosti i smelosti ova 42-godišnja glumica prilazi svojim ulogama. Svi koji ste i malo upoznati s njenim radom, znate da od dotične dame Lars zaista zahteva nadrealne stvari, koje ona, nekim čudom, svaki put uspe da ostvari. Posebno treba pomenuti i Stejsi Martin, 22-godišnju britansku glumicu koja je odlično odglumila Džo u ranijoj fazi njenog života. Ova doskorašnja manekenka je zaista uložila ogroman trud za ulogu mlade nimfomanke, koji je više nego evidentan na ekranu. Iako kasting sadrži još brojna druga imena vredna pomena, istakao bih još samo Umu Turman (Uma Thurman), koja je naprosto genijalna u svojoj epizodnoj roli. Kao što sam gore napisao, “Nymphomaniac”, iako zaista počinje snažno i u svojoj prvoj polovini nudi toliko mnogo genijalnih momenata, on jednostavno u Vol.2 ne uspeva da isprati intenzitet radnje i kreće polako da se rasipa. Iako je finalni čin naprosto očajan, vol.1 je i dalje dovoljno kvalitetan da ovom filmu obezbedi prelaznu ocenu. ”Nymphomaniac” je svakako film koji bi svim ljubiteljima nezavisnog filma preporučio da pogledaju, pošto je sam siguran da nešto ovakvo nikada ranije nisu gledali na velikom platnu.",1,0
"Izvrsna crna komedija koja sadrži odličnu dozu drame i humora, da nam prezentuje na pravi način i iskreno život u jednoj velikoj porordici. Tenenbaumi, su kao i sve ostale porodice kad se skinu sve finese i sitni detalji. U esenciji grupa ljudi, koji guraju svoj nos jedni drugima u džep, a i grupa ljudi koje najviše volite i mrzite u isto vreme. Nemojte me pogrešno razumeti, ja nemam problema u kući, pa ne povlačim odatle takvu sliku. Poznajem dosta porodica koji se baš kao i ovde, zajedno drže pored bezbiržnog oca, i njegovih suludih ideja. Ovaj projekat je jednostavno pravi odraz ljudskosti i istinit pristup prema jednoj disharmoničnoj porodici, gde svi članovi poseduju sopstvene mane, i gde zarad zajedničkog cilja i želje za promenom ka boljem, nečiji principi moraju biti poraženi i žrtvovani. Ono što po meni čini ovaj film tako sjajnim, i Vesa Andersona (Wes Anderson) tako poštovanim je njegova posvećenost detaljima, počevši od samih kostima, pa do dizajna soba likova. Ovo je brilijantan film na svim nivoima, prava gozba za čula i um. Ovaj film vas tera na razmišljanje, time što ne otkriva puno, nego sporim razvojem kroz komunikaciju likova i momenata iz njihove prošlosti, stečemo znanje šta se zaista događa, i šta je ustvari tema ovog dela. Ves Anderson je izvrstan reditelj, neobičnog stila. Njegovi flmovi su uvek predstavljeni u teatralnom stilu, skoro kao iz knjige da čitate. Anderson uvek znatno izražava boje i likove koji su lako prepoznatljivi prema priličnoj određenoj vizuelnoj pojavi. Tanenbaumi su sačinjeni od fenomenalnog kastinga, i svi likovi su sjani u filmu. Iako su ovo vrlo izvikana imena, a Anderson realno ne važi za “mejnstim” reditelja, mislim da je njegov alternativni stil i očito prepoznatljivi talenat jedini razlog zbog kojeg je uspeo da okupi ovako zvučna imena. Sudbina ovog filma isključivo zavisi od percepcije u kojoj ga posmatramo. Ako volite zamršene komedije, koje se zasnivaju na suptilnom humoru i veoma originalnom stilu, ovo je onda definitivno za vas, pošto film nije ni dovoljno dostupan, a ni komercijalan da bi bio ispoštovan od šire publike.",1,1
"Osim elegantnog vizuelnog dizajna i odlične glumačke podele, Gangsterski odred ne nudi ama baš ništa zanimljivo. Ako ste gledali Nesalomive ili Poverljivo iz L.A.-a, ovo je isto to, samo mnogo gore. Imamo sredovečnog, poštenog policajca (Brolin) koji jedini misli da može nešto da učini protiv beskrupulouznog kriminalca koji vlada gradom (Penn). Imamo mladića usijane glave ali dobrog u duši (Gosling), imamo iskusnog matorca (Patrick) i par rasnih stereotipa (Mackie, Peña), i naravno, femme fatale kojoj je srce na mestu, ali postupci ponekad baš i nisu (Stone). I to je otprilike to, ovaj skup nepotkupljivih policajaca će pokušati da, nezvaničnim i neortodoksnim putevima, ali uz tajnu podršku šefa policije (Nolte) stane na put zločinačkoj organizaciji Mickeya Cohena (stvarna ličnost čije konačno hapšenje nema veze sa radnjom filma), a Mickey će bivati sve ljući i ljući do konačnog, ne preterano suptilnog obračuna. Naravno, sve to ne može proći bez žrtava sa „naše“ strane, ali toliko su nebitne i očekivane da ni ti momenti nisu preterano potresni. Prava je šteta što su glumački talenti cele ekipe, posebno Josha Brolina i Seana Penna, kao i neosporna hemija između Emmae Stone i Ryana Goslinga protraćeni na ovako mediokritetski film. Posebno je iritantan bajkovito nerealan kraj, gde se losanđeleska policija uzdiže u nebesa za vjek i vjekov („i zato mafija nikada nije zavladala L.A-om“), a završni kadrovi i naracija se po estetici mogu meriti sa finalom neke latinoameričke sapunice. Sem ako niste zaluđenik za dizajn sa posebnim afinitetom prema kasnim 40-im godinama prošlog veka možete slobodno zaobići ovaj promašaj, čak i kada se bude davao na TV-u.",0,0
"Transformersi - još jedan letnji hitić sa puno buke, ali nigde zapleta. Sigurna sam da će mnogi (sada već odrasli) dečaci (i devojčice) skloni nostalgiji biti oduševljeni s onim šta je Michael Bay uradio u oživljavanju mita o Transformersima (što praktično znači ubacivanje prvoklasnih specijalnih efekata i dizanja mnogo stvari u vazduh). S druge strane, onima koji nisu emotivno vezani za igračke i njihove multimedijalne nusprodukte, film će biti noćna mora. Do sada, leto 2007. je bilo prepuno nezadovoljavajućih akcionih filmova. Transformersi se nalaze na samom vrhu - bučniji, 'napucaniji' i plići nego bilo koji drugi film. Sa svojih 135 minuta, radnja je razvučena - na momente toliko da boli. Film je prepun eksplozija i jedina pristojna akciona scena se dešava u poslednjih 25 minuta. Uprkos epileptičnoj kameri, te scene jesu impresivne iz perspektive specijalnih efekata, ali nisu uzbudljive. A to je zato što su likovi tako jadno razvijeni, a Transformersi pojedinačno nezanimljivi da na kraju nije ni bitno ko će pobediti ili izgubiti. Sav napor uložen u Transformerse otišao je na pravljenje cool izgleda robota; a ništa nije uloženo u razumnu priču. Čak je i glavni okršaj Optimus Primea i Megatrona običan - dva velika metalna čudovišta se makljaju dok se kamera vrti oko njih kao bez kontrole. U središtu radnje filma je borba između dobrih robota Autobotova i loših robota Decepticonsa koji haraju Majkom Zemljom u potrazi za Allsparkom (veoma velika kocka moći). Cilj Decepticonsa i njihovog vođe Megatrona je da se domognu kocke koja će im doneti dominaciju i kontrolu. Autobotovi, predvođeni Optimus Primeom, žele da zaštite čovečanstvo tako što će uništiti Allspark. Tajni segment američke vojske, Sektor Sedam, došao je u posed Allsparka i krije ga duboko u Hoover Damu. Oni su takođe u kriogen zamrzli Megatrona. (Znam da zvuči blesavo, ali tako je sa kratkim opisima sci-fi filmova čija se radnja često kosi sa dečijim.) Shia LaBeouf, koji je trenutno popularan kao i svaka druga mlada muška zvezda u usponu, glumi Sama Witwickyja, srednjoškolca koji se uvlači u celu priču jer naočare njegovog dede sadrže trag koji vodi do lokacije Allsparka. Njegov otac mu za maturu kupuje auto, i ispostavlja se da je to Autobot Bumblebee. Za čitavo vreme koje film provodi na prikazivanju Samovog kućnog života - uključujući oca, majku, školske rivale i zgodnu devojku (Megan Fox) - lik ostaje iznenađujuće beživotan. LaBeoufova gluma je šarmantna i iskrena, ali on me nije naveo da me bude briga za Sama. Namera je bila da se napravi prosečan momak koji će postati heroj nakon što dospe u nezamislive okolnosti, ali film ne uspeva u tome. Film dobija očajnički potrebnu injekciju energije sa uvođenjem Johna Torturoa kao agenta Simmonsa iz Sektora Sedam. Torturova gluma više odgovara nekom filmu sa dugim razvojem produkcije. Zapravo, ceo prvi segment sa Simmonsom (od momenta kad uđe u Samovu kuću pa do 'prvog kontakta' sa Transformersima) funkcioniše bolje kao komedija nego bilo šta drugo. Za razliku od njega, drugi veteranski glumac u ekipi, Jon Voight, nije ni blizu Torturu. Reč 'sramotno' bi najviše odgovaralo njegovoj glumi. Voight glumi sekretara Odbrane. Samo smo čekali da se još Leslie Nielsen pojavi kao predsednik. Tu je i sekundarni zaplet sa grupom mladih analitičara i hakera koji ne vodi nikuda. Uprkos utrošku od oko 20 minuta filma, nema nikakvog zaključka ovih likova, i oni nestaju negde pred kraj filma. Izbacivanje ovih likova ne bi naškodilo integritetu filma. Zapravo, film bi možda bio bolji sa užim fokusom. Ako je dijalog nešto što se računa, Bay ima smisao za humor. On ne samo što ismeva svoje sopstvene filmove, već i dopušta tako loše rečenice, da samoparodija mora da je bila namerna. Transformersi su spoj dobrog, lošeg i ružnog, s tim što poslednje dve kategorije prevladavaju nad prvom. Film je toliko isprazan, da Pirates of the Caribbean: At World's End deluje kao remekdelo kinematografije. 'Klasični' letnji film o invaziji vanzemaljaca, Independence Day, deluje kao kalup za inventivan zaplet i razvoj solidnih likova. Čak i prema standardima Michaela Baya, ovaj film je bljutav. Jeste, dobili smo gomilu eksplozija, ali one su nam danas kao 'dobar dan' - čak ih i Mythbustersi na Discovery-ju imaju. Transformersi nisu čista, visokobudžetna zabava; oni su čist, visokobudžetni smor. Pretpostavljam da je ovo hit za fanove Transformersa. Za sve ostale, film je noćna mora.",0,0
"Film Što je muškarac bez brkova urađen je prema romanu Ante Tomića kao i nedavna koprodukcija bivših jugoslovenskih zemalja Karaula, i mogao je biti samo uspješan film, kako je to kolegica Kristina Đuković pomno i precizno analizirala. Komedija Hrvoja Hribara to jeste na mnogim nivoima. Film počinje sa vjernim portretom Dalmatinske zagore, gdje gastarbajteri u svojim mercedesima oplemenjuju krš i goli kamen svojim uvaženim prisustvom. Iako su veći dio života proveli na Zapadu da bi zaradili kruh svoj nasušni, gastarbajteri ne zaboravljaju svoj dragi kamen i drevne običaje. Glavni muški lik je svećenik Don Stipan, koji pokušava biti vjeran katoličkoj crkvi i apstinenciji od alkohola, s kojim je ranije imao problema. Već to samo po sebi nije osobito lako, a situacija se još više zakomplikuje zbog mlade udovice prepuna energije i atraktivnih ženskih epiteta. Jadni svećenik dospijeva u dilemu težu od samog Teodice problema. Oko glavnog tandema koji u svojoj ljubavnoj igri ide naprijed-natrag, ovdje se vrti još likova koji su nam manje ili više (ne)simpatični i prepoznatljivi. Promućurna baba koja zna kako treba sa novcem, general hrvatske vojske kojem je jedini cilj u životu biti seksualno aktivan i konzumirati što veće količine janjetine, te ministrica odbrane koja vara svog muža, priprostog gastarbajtera, u, opet, sjajnoj izvedbi Ive Gregurevića, koji je što je stariji, sve bolji. Ono što je i dobra i relativno loša strana ovog filma je činjenica da Hribar stvara velike mogućnosti za satiriziranje bitnih institucija kao što su katolička crkva i hrvatska vojska, kao i samog pojma tradicije, koji je bitan u mnogim sredinama. Nažalost, tj. bar na moju žalost, ova satira nikad ne postaje žestoka, već se uporno zaustavlja na nivou koji je ugodan i neće izazvati isuviše kritika od strane desničarskog bloka. Ipak, to i dalje jeste bitan korak u revitalizaciji hrvatskog filma, koji je dugo stagnirao, sa časnim izuzecima. Kritika crkve je osobito zanimljiva u postjugoslovenskom filmu jer je religija u svim postjugoslovenskim zemljama postala zamjena za druge kolektivne načine razmišljanja koji su dominirali u Titovo doba. Koketiranje katoličke crkve sa državnim institucijama i naglašavanje materijalnog iznad duhovnog su naravno stvari koje su vrijedne dublje analize, mada je Hribar ipak izabrao put čiste komedije, a ne političke satire, s kojom je mogao napraviti film koji možda ne bi bio prikazan na toliko festivala, ali bi ispunio svoju funkciju u potpunosti. Svećenikova dilema, sukob između personalnog i službeno strukturalnog, između ljubavi prema hiperaktivnoj udovici i odanosti Bogu, te vrijednostima celibata, klasična je dilema filmova praške škole koja se možda na ovaj način vraća u hrvatsku kinematografiju. Pored pokušaja dobronamjernog ismijavanja bitnih institucija države Hrvatske, ovaj film jeste dakako i topla ljubavna priča koja, naravno, završava srećno. Leon Lučev briljira i u ulozi svećenika bez brkova, i u ulozi generala sa tipičnim vojničkim brkovima. Sva igrarija oko svećenikove muškosti koja je elegantno proturena kroz naslov filma funkcioniše dobro i dileme svećenika koji je, pored toga sto je svećenik, ipak muškarac koji ne može da u potpunosti negira svoju potrebu za partnerstvom, očinstvom, razumijevanjem i nježnošću. Pa i za seksom sa voljenom osobom. Amor vincit omnia. Okovi svećeništva padaju i Don Stipan izabira ženu umjesto Boga. Takva poruka se konzervativcima neće svidjeti i pored činjenice da je Hribar vrlo umjeren u svojoj kritici. Ja željno iščekujem njegov idući film.",1,1
"The Amazing Batman Znam da vi već sve znate bolje i da vas zabole šta ja mislim. Na temu. Ovo je za sve ostale. Braća Nolan su novog Batmana postavili kao narod (plus Batman) protivu korporacijsko-kapitalističkih zala. Njihova samoupravljačka-anarho-radikalna anti-utopija utemeljena je na još jednoj Oktobarskoj revoluciji čiji je najveći neprijatelj Wall Street udarnik i sva njegova pokretna i nepokretna dobra. Pokret se bukvalno diže iz podzemlja tj kanalizacija Gotama, čine ga ljudi koji su ionako izgubili sve, a njih predvodi izvesni Bane, čovek-pitbul vrlo živopisne brnjice. On je između ostalog i poprilično jak i nakon što nalupa Batmana u jednom trenutku i polomi mu masku, ovaj će morati da uradi mnogo sklekova da bi mu ponovo izašao na crtu. Ali da se vratim na temu- braća Nolan nisu imala muda ili kreativnih aspiracija da Uspon mračnog viteza do kraja aktuelizuju kroz očigledno referisanje na SEKU, verovatno iz straha da im posle ne bude prebačeno kako promovišu nasilje i bunu kao vid brobe protiv kapitalizma i njegove degeneracije. Zato relativno brzo iz te usijane lave proleterskog nasilja proviruje jedna daleko intimnija, osvetnička priča, usmerena pre svega protiv Batmana i njegovog nasleđa, a sasvim (auto-)nihilistički i protiv svake pomisli da je ozbiljnija promena uopšte moguća bez ozbiljnije destrukcije samog temelja (to je najzanimljiviji aspekt filma po meni i nešto što će zadesiti i samog Batmana tokom ovog filma). U ovom finalnom nastavku Batman nema klasičnog neprijatelja, pre bi se moglo reći da on ratuje sam protiv sebe (tj svih). Bruce Wayne je nakon smrti svoje (/Harvey Dentove) dragane u dobrovoljnom izgnanstvu od ljudi i betmenovanja. Njegov duh je pobeđen, a kada ga Bane napraši i otera (iako nije definisano tačno gde, cenimo da se radi o drugom kraju sveta, ali Nolanovi ne ulaze dublje u to) u nekakav bunar za večite zatvorenike, on će morati da obnovi i telo i dušu. A sve to da bi nakon relativne Pirove pobede shvatio da je njegovo vreme prošlo. Čemu će se najviše obradovati njegov sluga deda Alfred (Michael Caine vrlo sumnjivog vokala, barem u bioskopu gde sam ja gledao). Aura koju je prethodnom nastavku neplanirano priredio Heath Ledger ovde je reprizirana kroz isti takav Batmanov fade out. Jer odlazak u legendu je komercijalno najisplativiji vid umiranja. Ženske snage oličene su u pojavi zadrigle Marion Cotillard (kao Mirande) koja uprkos (nedefinisan spojler ovde!) neočekivanom i neočekivano neuverljivom tvistu ne uspeva da sakrije da je zapravo solidan višak u priči. Za razliku od nje, Catwoman je daleko zanimljiviji lik, ne samo zbog biseksualnosti koju su joj Nolanovi diskrento udenuli, već i zbog svog relativizirajućeg odnosa prema pravdi i ulozi superheroja u njenom postizanju. Nešto što će i sam Batman morati da prihvati. Baš kao i komesar Gordon koji oseća ogromnu krivicu zbog prećutkivanja nedela Harveya Denta odnosno dobrih dela Batmana. Srećom tu je Robin (Joseph Gordon Lewit) na kome svet ostaje. Uz navedene primedbe i činjenicu da na kraju filma imamo jednu, po mom mišljenju, nedovoljno ambivalentnu sliku 'spasavanja Amerikanaca' i propratnog patriotizma, The Dark Knight Rises je odličan film čijih 164 minuta mi nijednog sekunda nisu bili dosadni ili da sam priželjkivao skoriji kraj. Što se mene tiče meni je već stavljanje brnjice na Toma Hardy-ja bio genijalan potez. I to Baneovo 'radničko' neprijateljstvo, koje ga kao ultrazlicu ipak tretira samo kao oruđe, a ne kao samoupravljača, ostavljeno je u drugom planu, na žalost svih nas koji smo uživali u ovom ruralnom Jokeru. Akcione scene su očekivano dobre uprkos rabljenju kikboksa koji je zaista 'ultimativno' oružje svih mogućih heroja bez obzira na količinu raspoložive tehnologije. Svuda gde je provirivao realizam kao sredstvo za obradu sukoba, scenografije itd Nolan je postizao odlične rezultate. S druge strane scenarističke i stilske reminiscencije na Batman Begins, koje ovde uključuju pojavu duha Ra's Al Ghula, zatim istočnjački zatvor kao repliku Batmanove porodične pećine (ili šta već beše) su mahom beživotne i ozbiljno zadiru u postojeće klišee i vizuelna rešenja koja su nam već poznata (misim- starac slepac koji mudrosere, pa fak ju!!!). Sad vidim da sam nastavio sa primedbama. Ali The Dark Knight Rises mi je prijao. Mislim da efektno završava trilogiju, Baleovo i Nolanovo učešće u istoj, kao i da Holivudskim ocima i gledaocima pokazuje da je priča kroz koju će nas superheroj provesti i dalje njegovo najmoćnije oružje. A ne efekti, zvona i praporci.",1,1
"Pse(m)udo Odlučio sam da gledam Toad Road zato što sam glup, zato što nisam kako treba mislio mojom glavom i zato što sam negde naišao na podatak da je ovaj film trijumfovao na festivalu Fant-Asia, najbitnijem festivalu za filmove fantastike i horora (ispravite me slobodno ako grešim). Iako mu rejting na imdb-u nije nešto podveo sam to pod tradicionalno potcenjivanje žanra horora i pristupio gledanju. 76 minuta. Jedva film. To je vrlo retko znak da ćete gledati nešto dobro. Već uvodni kadrovi, u kojima neko sa malčice boljom od turističke digitalnom kamerom, pokušava da stvori 'umetničku fotografiju' trebalo je da me ozbiljnije prepadnu. Ali, hajde, možda je poenta u priči. Bio jednom jedan James i on je bio hipster i narkoman i voleo je da se sa drugarima opija i drogira i blesavi i uživa u muzici i svira muziku i onda se zaljubio u Saru. Sara je pristojna cura, ali je mami opijanje i drogiranje. I onda James slučajno ispriča Sari legendu o 'žabljem putu' koji je zapravo neka staza iza bivše ludare na kojoj postoji sedam kapija koje kad prođeš stižeš do pakla. Na početku filma preko kadrova Jamesa i Sare kako se u sloumoušnu valjaju po nekoj livadi čujemo Saru kako kaže 'moj dečko mi je ispričao priču o sedam kapija kroz koje stižeš do pakla. Bilo je to nešto najlepše što sam ikada čula'. Već tada je trebalo da mi bude jasan raspon budalaštine koja mi predstoji. Vidite, James i Sara stignu do prve kapije u 62 minutu filma. Pre toga, u nečemu što bi mogli nazvati flešbekom da čitav film nije zapravo igra sa realnošću/svetovima/krugovima pakla, gledamo kako se James opija, drogira, pokazuje nam svoju kitu, i vodi monumentalno idiotske razgovore sa Sarom (koja je, btw, možda i lezbijka- to za slučaj da je nekome sve ostalo u filmu dosadno pa bi mu prijalo malo 'blue is the warmest' akcije). I sve je to snimljeno kao na pijanoj ekskurziji. A onda James i Sara prošetaju tom stazom. Pa tu počne kao neki mali triler, jer James misli da je prošlo pola dana, a zapravo je prošlo nekoliko nedelja, i Sara je nestala... I sad bi sva poenta Toad Roada trebalo da bude u tome da li je ta narkomanska realnost u kojoj je James već živeo taj pakao, da li je sve to bio trip (u kome je on možda počinio ili nije zločin)... A mi da se bavimo razmišljanjem o tome i rediteljevoj studiji/ metafori narkomanskog života... A na kraju filma vidimo da se svi likovi zovu kao i glumci koji ih igraju, kao i da je film posvećen sećanju na Saru Anne Jones istu onu koja je igrala Saru u filmu i tu možemo da se pozabavimo blervičovskim meta-filmskim aspektima realnosti, sve dok nam imdb ne otkrije da je ova glumica zaista umrla, ali ne na žabljoj stazi, već u Njujorku... Pogodite od čega.",0,0
"NOT FADE AWAY je vrlo pozni rediteljski debi televizijskog velikana Davida Chasea koji je prošao mnogo toga ali je pre svega zapamćen po SOPRANOSima sa kojima je uveo televizijsku seriju kao formu u jednu novu eru. NOT FADE AWAY je njegov film nostalgije koji po mnogo čemu nije savršeno ostvarenje, ali spada u red vrlo značajnih filmova o anatomiji rokenrola, prikazuje temu društvenog uticaja rokenrola iz jednog svežeg ugla i na polju dramaturgije prilazi iz drugačije vizure. Chase po godinama pripada generaciji Novog Holivuda pa je u tom smislu i prirodno da debituje sa filmom nostalgije jer je baš ta ekipa po tome bila prepoznatljiva. Međutim, njegov debi dolazi mnogo posle njihovih što ne znači da se mora sagledavati van tog korpusa filmova. Međutim, Chase je imao prilike za izvesnu 'naknadnu pamet' u odnosu na vreme i temu kojim se bavi pa otud i zrelost koja ovima nije bila svojstvena. Naime, NOT FADE AWAY je priča o onima koji su na neki način omasovili rokenrol i držali ga u životu, što na neki način rade i danas, a to su neuspešni bendovi. Rokenrol film se u principu ili bavi preplitanjem etosa rokenrol pesama sa životnim svetonazorom junaka i konfliktima sa zajednicom, ili talentovanim umetnicima - stvarnim ili fikcionalnim - ali se vrlo retko bavi muzičarima koji nisu ni naročito talentovani ni naročito netalentovani, koji su mogli ali nisu postigli uspeh ili bilo kakvu karijeru. U tom pogledu NOT FADE AWAY u sebi ne nosi onaj polet i energiju da ne kažem 'smisao' koji bi nosile priče o usponu i padu i sl. ali je jako zanimljiv kao slika umetničkog stvaralaštva u formi rokenrol benda, prelasku rokenrola iz reproduktivne u autorsku fazu i svim onim kontingentnim događajma koji većinu bendova učini nepoznatim i zaboravljenim, čak i kada potencijalno ne zaostaju za manjinom koja je uspela da se ostvari. U tom pogledu NOT FADE AWAY zauzima zapaženo mesto u tradiciji filmova koji se bave delikatnom temom umetničkog stvaralaštva u kojoj je uvek jako teško objasniti publici da li je protagonista, osim ako nije reč o etabliranoj ličnosti, zapravo talentovan ili nije. Chase nas vrlo vešto ubeđuje upravo da su njegovi junaci u toj sivoj zoni u kojoj ljudi mogu da pomisle da bi iz hobista mogli da prerastu u profesionalce. Smešten u Džersi, NOT FADE AWAY u klasnom smislu takođe nudi nov pogled na rokenrol scenu, govori o 'džukcima' iz predgrađa, iz radničke klase koja gravitira drugim vidovima ispoljavanja koji su odlučili da uđu na rokenrol scenu, i u tom pogledu deli njihovu skepsu prema rokenrol miljeu kome oni hoće da se priključe ali mu suštinski ne pripadaju. Chase uspeva da istovremeno vrlo inspirativno obuhvati sve ono zbog čega su kontakulturni pokreti šezdesetih bili značajni i neophodni ali prikazuje i njihovu mračnu stranu koja je do danas ostala polu-tabu, između ostalog i zbog novoholivudskih reditelja koji su je proslavili na filmu i danas su neprikosnovene veličine. Međutim, Chase iako je star nije to, on je uostalom, dok su Scorsese i ostali bećari pravili svetsku slavu radio na televizijskim serijama, i uprkos generacijskoj vezi on je blue collar on u odnosu na njih. Tako i njegov junak uprkos tome što ga zanimaju rokenrol i umetnost ipak ostaje blue collar u odnosu na Jaggera i Richardsa koji su pre njega postali elita. U tom pogledu i Chaseov film je kao i bend njegovih junaka, zanimljiv, srčan, svež i nesposoban da postigne uspeh kakav su na tu temu postizale 'elite'. U stilskom pogledu, Chase nije konzervativan. Čak bi se reklo da mu je rad na SOPRANOSima koji su često imali gotovo nadrealističku, košmarnu atmosferu i dramaturgiju naizged nepovezanog ređanja događaja, pomogao da danas bude ekscentričniji od nekadašnjih zvezda koje su svojim radom renovirale Holivud i postavile nove standarde filmskog pripovedanja. Ponovo, Chase liči na svoje likove, i pravi amalgam raznoraznih uticaja svoje epohe - njegov junak obožava TWILIGHT ZONE ali se u jednoj sceni izloži i Antonionijevom BLOW UPu, pa tako i ovde mešaju se antonionijevski potezi u pogledu puštanja da se scene gomilaju i da se iz događaja crpe značenja i konstituiše priče, a sa druge strane sami događaji su ipak vrlo jasno, i anglosaksonski precizno formulisani. Ipak, film se zaključuje konvencionalnim rešenjem iz TWILIGHT ZONE, dakle, jasno je šta je u junaku i u Chaseu prevladalo, čime se film svesno odmiče od 'elite'. Ono što međutim nedopustivo ostaje na pola puta jeste glumačka podela koja je negde između random ljudi iz francuskog novog talasa i sugestivnih personality zvezda sa američke televizije. U pojedinim fazama se čini da bi glumci morali biti diferenciraniji. Svakako dakle da je, rokenrol rečnikom, NOT FADE AWAY svoju marginalnu poziciju zaslužio i time što nije imao dobrog frontmena. Doduše, i izvesna strukturalna pitanja, od kojih je jedno svakako vezano i za osnovnu spregu TWILIGHT ZONE-Antoninioni mogu da se otvore, ali ti propusti ne utiču suštinski na efekat filma i remete samo eleganciju izlaganja priče. Pošto je NOT FADE AWAY od starta priča o bendu koji nije postao poznat, nije preveliko kvarenje ugođaja ukoliko se ova teza iznese i još malo elaborira. Ako govorimo striktno iz vizure muzike, i zanemarimo kontingentne događaje koji su omeli bend, razlog njihovog neuspeha bio je u tome što nisu imali dovoljno autentičan koncept. Pesma koju je Steven Van Zandt, autor muzike, preuzeo od svojih štićenica iz norveškog benda Cocktail Slippers i dao junacima filma je dobra, ali su oni na planu šireg narativa previše želeli da se uklope u postojeće Brit invasion koncepte umesto da su forsirali ono što jesu a to su momci iz predgrađa, što će potom verovatno najviše kapitalizovati Bruce Springsteen. NOT FADE AWAY prepoznaje snagu svog koncepta i sa njom stiže daleko. Dalje bi sigurno stigao sa boljim frontmenom. Još dalje bi stigao da je rokenrol danas onoliko relevantan kao pre. Međutim, kada se na kraju filma začuje 'Roadrunner' Jonathana Richmana u izvođenju Sex Pistolsa, mislim da i neko ko potpuno otpisuje tradiciju neće moći da ne pomisli kako je u ovom filmu prikazano barem zrno nečega bez čega M.I.A. ne bi mogla da snimi 'Bamboo Banga'.",1,1
"Odmah na početku želim da napomenem da original još nisam pogledao tako da ću povlačiti paralele između njega i ovog filma kada dođe vreme da se Krejvenovo ostvarenje pojavi u recenziji na blogu. U zadnje vreme je jednostavno previše filmova sa ovim degenerisanim likovima. Prvi Wrong Turn za mene je bio iznenađujuće dobar, drugi jedva gledljiv a treći ne zaslužuje ni da se pomene. Naravno tu je i zilion drugih naslova slične tematike i zaista je teško tu napraviti nešto spektakularno ili barem dovoljno dobro da gledalac ne počne da se smara pa čak i zaspi. Zbog svega toga Aja je zaslužio da mu skinem kapu. Prva i osnovna stvar sa degenerisanim budalama je to što svi filmovi idu na neku brutalnost i odvratnosti, kao da je za scenariste poenta horora biti što kretenskije nastrojen prema svom filmu. Braćo i sestre, tu me je ovaj film dobio. Aja konstantno ide na atmosferu. Neću da kažem da nema brutalnosti, daleko od toga, ali ona je tu samo kao povremeni šok. Atmosfera je to što je veliki plus u filmu. Razumljivo je da scene po noći budu napete, kada nešto vreba iz tame. E ovde su i scene u toku dana odlične. Sledeća stvar koja mi se baš dopala je što Aja nije robovao šablonima. U 99.99% horora pretpostavite ko ostaje živ na kraju i tačno znate ko može da u svemu nagrabusi. Ovde je to prilično iznenađujuće. Neke smrti zaista nisam očekivao. Ako je za mene to neočekivano, onda je to za svaku pohvalu. Imate takva ostvarenja kao novi House of Wax gde možete predvideti manje više sve. Ovakav film posle toga dođe kao melem na ranu. Ne postoji nijedan šablonski lik kao npr u pomenutom House of Wax ili ovom nedelu sa ajkulama koje juče opisah. Ako nešto mrzim to su ti šablonci. Zašto da gledam nešto što sam milion puta video. Hoću normalne likove sa kojim mogu da se saživim. U zadnje vreme ti likovi su takvi da više navijam za negativce. Ovde su likovi odlični. Možete se saživeti sa svakim od njih. Takođe nemamo onaj šablon 'ovo izgleda kao neko sranje opasno po život... idem da vidim šta je' ili 'hajde da uradimo ovo ili odemo tamo, to niko sa dva grama mozga ne bi uradio'. Galerija tih stvari je vidljiva u dva zadnja loše ocenjena horora na blogu. Ovde se likovi pre svega plaše i traže način da prežive. Zbog toga imaju gledaoce na svojoj strani, zbog toga gledaoci strahuju za njih, zbog toga je ovo sasvim dobar film koji je u moru očajnih horora pravo osveženje.",1,1
"Renomirana francuska režiserka Claire Denis provela je detinjstvo u Africi tokom poslednjih godina francuske dominacije. Stoga ne čudi što je filmsku karijeru započela poluautobiografskom refleksijom o afričkom kolonijalizmu u dugometražnom prvencu Chocolat (1988). Nakon ove filmske katarze Denis se okrenula univerzalnijim temama u filmovima poput Nénette et Boni (1996), Beau travail (1999) i Vendredi soir (2002), stičući reputaciju retkog poznavaoca ljudske duše koji uspešno kombinuje lirske sa elementima soc-realizma. Na prvi pogled deluje da je u filmu 35 Rhums prevagnulo ovo poslednje, i da se režiserka vratila svojoj prvobitnoj preokupaciji, afričkom kolonijalizmu, kroz život imigranata u Francuskoj (filmom dominiraju crnci, a u jednoj studentskoj raspravi se čak direktno pominje večita ekonomska zavisnost afričkih zemalja od industrijski razvijenog Zapada). Međutim, socijalni realizam je prisutan samo u tragovima; Denis ga namerno gura u pozadinu (njeni protagonisti su pripadnici srednje klase, potpuno integrisani u francusko društvo). Inspirisana japanskim ostvarenjem iz 1949.g. Late Spring Yasujiroa Ozua i odnosom svoje majke i dede, režiserka težište interesovanja prebacuje na opservaciju i ispitivanje međuljudskih odnosa. Otac i ćerka (Lionel-Alex Descas; Joséphine-Mati Diop) žive u skromnom stančiću na periferiji Pariza. Nakon ranog gubitka žene, tj. majke, okreću se jedno drugome, izgrađujući zavidno intiman odnos kojim dominiraju ljubav i nežnost. Njihov je mali idilični svet potpuno hermetičan – jedno su drugome dovoljni, a autsajderima je ulaz zabranjen, pa čak, suštinski, i inače bliskim komšijama Gabrielle (Nicole Dogue) i Noé (Grégoire Colin). Lionel i Jo bi mogli tako zauvek, ali, nakon što Lionelov penzionisani kolega izvrši samoubistvo, otac shvata da je promena neminovna, i da nesposobnost prilagođavanja može odvesti u sunovrat. Režiserka nas uvodi u živote svojih likova bez ikakvog objašnjenja: dijalozi su retki, pa ih upoznajemo, uglavnom, kroz fragmente iz svakodnevice (duge su i česte scene pripremanja hrane, presvlačenja...). Stavljajući akcenat na atmosferu, a ne na radnju, Denis primorava gledaoca da aktivno učestvuje u filmu, pažljivo posmatra i uočava detalje kako bi do kraja rastumačio odnose između likova i njihove unutrašnje porive. Ovaj zadatak nije ni malo lak i zahteva dosta strpljenja: gledalac je često zbunjen, pitajući se čemu sve to vodi, a, pojedine situacije su čak dvosmislene (npr. na početku filma nije jasno da li je Jo Lionelova ćerka, ili žena). Tek pred kraj filma svi delovi mozaika nalaze svoje mesto. Četvoro glumaca koje je režiserka odabrala ističu se po izuzetno upečatljivim crtama lica. Njihova harizmatičnost (pojačana time što joj sami ne pridaju važnost) posebno je izražena u sceni u afričkom bistrou, prelomnoj tački filma. Dva para, Gabrielle i Lionel, Jo i Noé, kroz senzualni ples izražavaju ono što nisu u stanju da izgovore, nakon čega se atmosfera zauvek menja, i jasno je da nema povratka na staro. Likovi francuske režiserke su, suštinski, pobednici: shvatajući da je promena neizbežna, izlaze iz zone udobnosti čak i kada im to slama srce. Jedino što im preostaje je da ublaže bol i pozdrave novu životnu fazu uz 35 čašica žestokog pića.",1,1
"Ponekad, gledajući sve ove silne filmove i pokušavajući da odredim pravu meru datih ili oduzetih kokica, vagajući žanrove, publiku, ponudu i potražnju, zaboravljam kakve filmove sam voleo pre nego što je započeo moj više nego burni život na 2kokice.com pod šifrovanim imenom Shiftdelete. Ipak, danas, kada mogu da odahnem i vidim da bez bojazni ni jedan od stotinu hiljada ljudi koji mesečno posete naš sajt neće otići negde drugde mogu da se zavalim u fotelji i uživam u večernjim satima u filmovima kakav je ovaj. Jer baš ovakave filmove sam nekada žestoko gotivio. Valeri Plejm je ime osobe koja je značajno uzdrmala američku i svetsku političku scenu, malo posle brutalne američke invazije na Irak od strane Bušove administracije. Ona, kao i njen muž Džo Vilson, bili su pod dugogodišnjom istragom, sve do 2006., od strane CIA, kao i ostalih američkih izvršnih organa zbog njegovih navoda u Njujork Tajmu i ostalim medijima da ga je CIA poslala u Niger da istraži navode tajnih službi o Sadamovoj eventualnoj broizvodnji nuklearnog oružja. Pošto ništa nije našao, podneo je takav izvešaj, američka vlast mu se zahvalila i par dana kasnije bombardovala Irak. E sada sve to ne bi bilo toliko tragično da on zabravo nije bivši ambasador Gabona, Sao Tomea i Principea , a njegova žena CIA agent. Nivo na kome je režiran ovaj film je na strahovito visokom nivou. Ako niste ljubitelj političkog trilera, možete slobodno da ga zaobiđete, jer lestvica napetosti vam svakako neće biti razmumljiva, a dijalozi uštogljeni i konfuzni. Impresivan trud Šona Pena i Naomi Vots da iznesu uloge kompleskog, obrazovanog, sa jedne stane prosečnog, sa druge herojskog američkog bračnog para ovom filmu dodaje još brdo kokica. Svakako da bi se režija kojom se služi Dag Liman (Bornov Indentitet) mogla svesti pod dokumentarističku, ali ovaj film je bitno pogledati, posebno u vremenima kada smo svedoci da je vlast sve manje u rukama naroda. Ajd uživajte.",1,1
"Reditelj Rajan Džonson je bukvalno oduševio sve urednike ovog sajta sa svojim prvim, niskobudžetnim filmom „Brick“ sa kojim je briljirao na Sandensu 2005 sada se odlučio za nešto komercijalniju varijantu uz oskarovce (Edeijan Brodi, Rejčel Vels). Iako su nam očekivanja bila postavljena visoko Rajn (koji je prethodnog meseca održao filsko predavanje u Beogradu) nas je opet prijatno iznenadio. Film prati dvojicu braće (Brodi, Mark Rafalo) koji se bave visoko profitabilnim prevarama, sve dok mlađi ne odluči da se penzioniše. Njegov brat ga pak poziva da mu se pridruži na poslednjem poslu u ideji da opelješe maksimalno uvrnutu bogatu naslednicu (preljepa cura Rejčel)… Zabavna i čudna estetika režije je glavna odlika ove drame, koja koketira sa trilerom i zanimljivim putopisom. Glumačka ekipa je maestralna, a Mark Rafalo nas je posebno iznenadio. Ovaj film je sniman u Beogradu, tako da ćete prepoznati delove, a u jednoj sceni glavnim likovima Stefan Kapičić toči radžu.",1,1
"E, evo jednog američkog filma koji, pored matično loše savremene američke A-dramaturgije, pati i od problema prirođenih svim ostalim, neameričkim kinematografijama tj. od globalne nerazumljivosti! Jer, u Clooneyeva unutrašnje-politička, a mračna epizoda američke novije istorije prikazana u Laku noć i srećno naprosto nije opšte-poznata stvar. Činjenicu da prosečan, svetski bioskopski gledalac ne zna ko je bio senator McCarthy, niti zna kakav je lov na veštice on organizovao pedesetih godina dvadesetog veka, niti ko su sve bile njegove žrtve, nije nužno niti potrebno odmah posmatrati kao umetnički epitet Clooneyevog filma. Mada bi to odgovaralo i proizvođačima i distributerima. Laku noć i srećno dosadan je i razvučen film bez ritma i tempa, bez intelektualne intrige i emocionalne topline. Naprosto, ponoviću ono što sam rekla u podnaslovu, tu nije ni bilo prilike za bog-zna-šta, a i ako jeste bilo nečega – rezultat pokazuje da je to nešto propušteno. Tj. umesto da smo videli patnju pojedinačnih, živih ljudi koji stradaju zbog politike jednog režima i jednog ili više zlih ljudi unutar tog režima, nama je od početka Clooneyevog filma servirana priča sa srećnim krajem. Ne želim da kažem da imam nešto protiv srećnih krajeva na filmu, naprotiv, ali ovako ispričana, ova priča ispala je slaba: „sad je sve u redu, ali sam se jadan ja, c, c, c, bio namučio“. Naravno da je politički progon neistomišljenika uvek strašna stvar, naravno da je svaki progon i odlična prilika za zloupotrebu i doakavanja bilo kome ko se ne dopada onima koji se na aktuelnoj vlasti osile, ali, istorija sveta uči nas da malo-malo pa se nešto takvo krvavo desi na svim kontinentima i u svim vremenima. Da nam je Clooney ispričao ličnu i tragičnu priču nekoga ko je stradao pod McCarthyem pa makar taj i ne bio medijski i politički eksponirana ličnost, mogli bismo, barem sistemom asocijacija i prostom komparacijom, da tu priču dovedemo u vezu sa sadašnjim vremenom i nama samima, ne samo ovde i sada u priči sa frekvencijama, novinarima i policijom, nego bismo saosećali ko god da smo i u kojoj god zemlji na svetu da živimo. Ovako, odabravši da nam pokaže sam kraj McCarthyjeve vladavine koji se odigrao kroz sukob autokrate i medija oličenog u TV-novinaru Edwardu R. Murrowu (David Strathairn) koji je, ah, slobodnog li i snažnog novinarstva, autokratu razobličio i pobedio, Clooney dočarava radnju koja se vršila i izvršila u prošlosti. Tom završenošću aluzija da takvih problema u Americi više nema zacementirana je kao stav koji iz Laku noć i srećno isparava poput mirisa buđi. Ziher je ziher, a Clooney je čovek koji, očigledno, misli da zna šta radi. Ja, pak, mislim da se time što on radi više neću baviti, pa to preporučujem i svima onima koji se sa mojim filmskim stavovima slažu.",0,0
"Kad već umire sve u meni... Kad sam bio mali sećam se neko od mojih starijih prijatelja (možda i rođaka) pričao mi je da su Slovenci žešći depresivci i drkoši. Njima nikad ništa ne valja, sve je sranje i najlepše je biti u depresiji. Kad sam malo porastao, možda taj isti ili neki drugi, rekao mi je da zbog toga Slovenci vole Srbe. Jer smo slični, jedino što mi živimo u sranju i nismo (toliko) u depresiji. Kad sam još malo porastao, Slovenci i Srbi (okupljeni oko projekta JNA) su počeli sa malim ratom. A onda je posle skoro potpunog odsustva u moj život došao i pravi pravcati 'slovenački film'. Iskreno se ne sećam da li sam za sve ove godine gledao neku njihovu produkciju, a da ona nije bila obilato začinjena 'bosanskim' sastojcima (što autentičnim, što emigrantskim), a ni onu Burgerovu 'grinevejiadu' ne bih računao u reprezentativan (iako dobrano depresivan) uzorak. Ali Izlet jeste. Prvih nekoliko scena iskreno me iznenađuje. Slovenci su isti kao Srbi! Puše k'o Turci, voze auto bez pojasa, piju dok voze, psuju, jedni muškarci su im pederi, drugi vojnici, ribe su im prva liga, nadrkani su kao zveri i ništa im nije pravo. Ujedaju se i kad se ljube. I zaista, troje mladih adolescenata Nejca Gazvode (reditelj i scenarista) sve su suprotno od onoga kako sam zamišljao mlade Slovence koji su već više od pola života proveli u Evropskoj uniji. Svako od njih sjeban je iz nekih svojih ličnih razloga (da ne kažem 'ljudskih'), ali su sve troje složni oko toga da je Slovenija sranje, da je u Sloveniji sranje, i da ih 'u Evropi' čeka posao perača sudova u Dablinu plaćen skoro koliko i posao inženjera u Sloveniji. I nije to samo bunt neodraslih, ima tu i nešto od gorčine usled nemogućnosti odrastanja. Gazvodin film najviše podseća na Cuaronov Y Tu Mama Tambien. I to kažem kao kompliment, a ne kao priliku da se još jedan balkanski autor optuži da je dobar samo kada krade od 'onih tamo'. Troje mladih, dva momka i cura, kreću na 'izlet', kakve su pravili kad su bili mlađi i kad je sve bilo lepše. U isto vreme, ovaj izlet je i neka vrsta 'riunijona/razlaza' junaka, jer jedan od njih sa NATO-vim snagama ganja muslimane negde daleko, a i cura planira da se odseli iz zemlje. Jedino 'peder' nema gde. Film prati žanrovsku matricu 'one last time' filma- iz junaka koji su toliko upućeni jedni na druge, odjednom, na tako malo prostora, neminovno će prokuljati naslage 'neizgovorenog'. Stvar će kulminirati u ružnom, i potom probati da potraži neku vrstu izlaza. I tako i bi. Jedino što je Gazvoda mogao malo više da se potrudi da biografijama nekih junaka da na malo više autentičnosti (recimo pederu, koga zovu Debeli (pa ti vidi...)), kao što je to postigao sa Živom. U isto vreme i 'loše stvari' počnu dosta rano, pa to malo slabi planirani klimaks, ali s druge strane na tu stvar se može gledati kao na autentičan 'slovenački pristup' u kome 'lepe stvari' ne deluju ni verovatno, ni uverljivo. Kraj rastavlja junake, i peder ostaje sam, baš kao što je i očekivao. Leto je gotovo. Kroz prozor njegovog Volva vidimo zmajeve u gepeku i kišovitu jesen na prljavom putu. Junaci su pronašli sebe i jedni druge, ali život ih vodi drugim putevima, i za dvoje od njih, možda, i ka neplanirano bliskom kraju. Gazvoda je pokazao šta 'mladi slovenci' mogu da urade jedni za druge, koliko mogu da se potrude, oproste, koliko da se nadaju, ali njegove prognoze su okrutne. Šta je bilo bilo je i N I K A D A se više neće ponoviti. Ako je i nešto bilo dobro, bio je to samo izlet. Iz svega ostalog što jeste i ne može se promeniti. Iako ne živim u Sloveniji mnogo stvari mi deluje blisko. Jer ledeno mi uzdrhti tijelo.",1,1
"Anonimus tako počiva na tvrdnji da William Shakespeare zapravo nije napisao ni redak, a da je pravi autor njegovih pozorišnih komada i stihova zlosrećni Edward de Vere, inače, sedamnaesti Erl od Oxforda. Tokom proleća ove godine bili smo svedoci kako izgleda vanity project (projekat kome je očito pogonsko gorivo taština) kada se tog pojma prihvati Lazar Ristovski sa svojim Belim lavovima. Kraj godine nam je doneo priliku da vidimo kako izgleda vanity project u izvođenju Rolanda Emmericha, lučonoše CGI preterivanja i bučnih spektakala poput 2012, Dana nezavisnosti ili Zvezdane kapije. Ovo jeste vanity project, jer se Emmerich ovde dosta neočekivano odlučio za kostimiranu dramu poozbiljnog tona, al ovo je istovremeno i sasvim legitiman Emmerichov pokušaj da, dok pravi predah između dva hipertrofirana futuristčko-apokaliptična spektakla, u znatnoj meri proširi i područje svoje borbe. Anonimus (dosta neprecizan distributerski prevod umesto primerenijeg Nepoznati autor) kreće od postpostpostmoderne postavke da je istorija ionako samo skup neubedljivih rekla-kazala naklapanja, te je stoga posve prirodno dirnuti i u najsvetije mitove i pod znak pitanja staviti i najvrlije među istorijski značajnim ličnostima. Anonimus tako počiva na tvrdnji da William Shakespeare zapravo nije napisao ni redak, a da je pravi autor njegovih pozorišnih komada i stihova zlosrećni Edward de Vere, inače, sedamnaesti Erl od Oxforda. Kakvo-takvo istorijsko utemeljenje Emmerich i ekipa pronalaze u dobro poznato fakatu koji kaže da Shakespeare nikada nije mnogo mario za objavljivanje svojih radova, te su prvu zbirku njegovih dostignuća objavila dva glumca sedam godina nakon njegove smrti. Srećom po gledateljstvo, film i samog reditelja, tu se i završava Emmerichova vezanost za nasleđe istorijski potvrđenog. Sledi ono u čemu Ermmerich gotovo neizostavno postiže dobre retzultate - visoka vizuelna kultura predočenog na platnu, funkcionalna upotreba najnovijih CGI efekata, a ovaj put tu su i dosta precizna rekonstrukcija ere i odlična gluma čitavog ansambla mahom britansko-irskog porekla (Rhys Ifans, David Thewlis, Vanessa Redgrave, Joely Richardson, Mark Rylance, Derek Jacobi). Emmericha možemo pohvaliti i na konto upadljivo serioznog tona kojim boji ovu priču u čijem središtu su ipak prvenstveno dvorske igre i smicalice, odlične režije akcionih sekvenci, ali i po očiglednom ubeđenju sa kojim pristupa diskutabilnoj osnovnoj začkoljici. Ipak , tu i tamo zaiskri i prepoznatljiv Emmerichov plam koji Anonumusa osenči sa dovoljno primetnog pulp ugođaja, što je sitničavima dalo povoda za dijagnozu da je ovde zapravo reč o značajno produkciono ambicioznijoj i znatno dužoj epizodi Tjudorovih. Istini za volju, Anonimus predstavlja Emmericha u zavidnoj rediteljskoj formi koja donekle prevazilazi okvir ove priče kojoj, između ostalog, zafali ponajpre relevantnosti u trenutku kada izlazi pred ovomilenijumsko gledateljstvo. Srećom, za zblanute Emmerichove obožavaoce postaraće se sam autor skorim povratkom na staze stare slave.",1,1
"Stari filmovi o Konanu sa Švarcenegerom su mi veoma dragi. Kao klinja nisam krio oduševljenje kada god sam ih gledao. Kada sam ih reprizirao, možda nisu imali toliku filmsku vrednost ali su bili sasvim zadovoljavajući. Nije mi jasno, kada već krenu da se rimejkuju avanturistički klasici (npr. Clash of the Titans), zašto se nešto ne unapredi barem u nečemu što nisu specijalni efekti. Priča bude obavezno neki plićak koji su sklepali kreteni od scenarista a niko i ne pokušava da napravi film koji ima barem nešto karakteristično, neki detalj makar, a da je opet dobro. To je situacija i sa ovim novim Konanom. Prvo, priče i nema. Iskopirali su par detalja iz dva stara filma i to je to. Konanu neki zao čika ubije oca i Konan ide da se osveti. Ako sklonimo iz filma taj aspekt, bukvano ničeg drugog nema. Konan ne postoji van te priče o osveti a i ta priča je jadno odrađena. Smejurija. Imaš film o nečemu za jednokratnu upotrebu tako da je Konan ovde karakterisan popuj Always uloška sa krilcima (krilca dodajem čisto zbog par detalja koje karakterišu ovog lika). Eto, treba ti čovek zbog krvoliptanja i funkcija mu traje dok se neko zlo ne prekine i to je to. Jadno, bedno i nevredno bilo kakve pažnje. Gde je uopšte razvoj tog lika. Vidimo ga kao klinju koji želi postati ratnik a onda on kao klinja laganini pobije jedno pleme koje ga napada u šumi. Ono kao, malo se zagrejao i pocepao nekolicinu divljaka iako je dečačić. Potom tatica shvata da je ovaj naš uložak porastao pa će da mu objasni kako da skuje mač, ali zaboga, on taj mač mora da zasluži. Hm, obično u ovakvim situacijama vidimo neku patetičnu priču o tome kako heroj zaslužuje ime i veličinu svojih predaka. Ovde nema ni toga i čak moram reći, na žalost. E, toliko je sve ovo prazno. Elem, imamo par sasvim solidno odrađenih scena u kojim Konan doživljava porodičnu tragediju i posle toga već vidimo Konana koji je odrastao ratnik. E tu mi je film već pokazao da će biti gubljenje vremena. Konan nije varvarin već neki fensi nindža uložak, hrabar, samouveren, bez straha, sve mu ide od ruke, niko mu ništa ne može. Gde je tu varvarin? Meni ovaj Konan deluje kao prosečni klinja koji se napije pa pun sebe šmeka devojčice koje prolaze. Što je najgore, od lepolikog Džejsona Momoe su mogli napraviti opakog Konana. Čovek ima izraz lica da možeš da ga napraviš kakvog hoćeš. U jednom momentu on prosipa silni bes i to traje jedno tri sekunde. E to su najbolje tri sekunde u filmu. Bokte čoveče kakav je to izraz lica bio. Teško ludilo se ocrtava na njemu, veliki bes, žeđ za krvlju i osvetom. E, takvog varvarina sam želeo da gledam u filmu, a ne momčeta na koje treba da vlaže pripadnice nežnijeg pola. U drugom delu starog Konana imali smo potragu za rogom koji će probuditi nekog tamo boga a ovde imamo potragu za maskom koji će probuditi neku tamo vešticu. Za oba rituala buđenja tih spodoba im treba tamo neko devojče koje će se kasnije zaljubiti u Konana. Baš su se potrudili scenaristi za nešto originalno. Negativci su mi već viđene karikature a moram da kažem da su imale potencijal. Stiven Lang je zaista mogao biti sjajan negativac ali je pretvoren u teatralnog smarača. Rouz MekGouen, nekada simpatično devojče a danas obična silikonska gnusoba glumi tamo neku opasnu Fredi Kruger vešticu koja pomaže tati, tj. glavnom negativcu. Ona ima neke zajebane sposobnosti, ali nisu se trudili da nam je približe. Ostali su manje ili više uspešno kreirane kreature koje donekle ispunjavaju svoj zadatak. Ceo film je po principu red akcije - red ničega. U akciju spada baš to, stoprocentna akcija prepuna preterivanja. Nije to loše za ljude kojima se fensi varvarin može svideti. Ja sam na to bio ravnodušan. Karakteristično za sve te borbe je gomila krvi. U šta god ovde da se udara, pa čak i u metalni štit koji ne bude probijen, krv pljušti na sve strane. Kontam da je nekom i zanoktica zakrvavila, mogao se dobrano napiti litrama krvi. U red ničega spada sve ostalo, neka tamo prazna priča o osveti, neka tamo prazna priča o Konanu i prejadnim karikaturama od prijatelja i neka tamo prazna romantična priča. Ništa od toga nije naročito vredno pomena. Ono što je ok, film izgleda prilično lepo. Predeli, zamkovi, ruševine, maske, kostimi, sve to izgleda i više nego pristojno. Glumci su sasvim solidno odabrani ali problem je što nisu imali šta da glume. Rekao bih da je šteta da je film mogao biti bolji, ali sa ovakvim 'scenaristima' koji napisaše jadnu Saharu, huljenje od Dilan Doga, ovaj projekat je u startu bio osuđen na propast.",0,0
"Marketing je učinio svoje. Da Vinčijev kod je postao hit i pre nego što je snimljen i prikazan. Potvrda u vidu zelenih novčanica upravo pristiže, a oni koji nikada nisu davali ni pet para na navodnu kontroverzu - prvo oko knjige, pa onda i povodom filma - sada samo mogu da slegnu ramenima i tiho se udalje, kako ne bi uznemirili horde frikova koji ulaze u beskrajne debate o Crkvi, Isusu, (pseudo)istoriji, frizuri Toma Hanksa... Mnogo buke ni oko čega. Na kraju je to samo jedan, i po merilima p(l)itkog letnjeg blokbastera, poprilično loš film. Jeftin triler (i to od 125 miliona $), koji se pretvara da je novo Ime ruže, a ne uspeva da dostojno iznese čak ni palp matricu izvornika, i bar zabavi zlosrećnog gledaoca. Ovako, to je preko dva i po sata pompeznog propovedanja. Jedno dugačko predavanje iz istorije, uz nekoliko varijacija, odnosno skretanja u vode alternativne istorije, a za svakoga iole obrazovanog i zainteresovanog za temu, obično otkrivanje tople vode. Očekivao sam bar neki novi momenat na idejnom planu, neku novu tezu, nešto sveže... ali ne, Brown je očito samo vešt kompilator. Scenarista Akiva Goldsman (Betmen i Robin) nije se potrudio da ovaj osnovni petparački ton pripovesti nekako oplemeni na čisto formalnom nivou kroz zaplet i likove tj. da nam pruži intrigantni triler, da nas zainteresuje za aktere. Uz plošne likove lišene karakterizacije (za glavnog junaka znamo da je klaustrofobičan, i to je to), suvoparnost ovakvog pristupa je još naglašenija. Lekcije iz istorije su ispresecane amaterski postavljenim scenama potere i istrage, u kojima bezlični manirizam reditelja Rona Howarda dolazi do izražaja. Film je do te mere raspričan da nam se u dijalozima izlaže i ono očigledno, i ono suvišno, a naročito sve ono što scenarista nije znao kako drugačije da uvede prirodno, kroz postupke junaka. Ako se neko nije potrudio da scene koje predstavljaju okosnicu trilerskog zapleta (npr. poigravanje sa policijom u muzeju, bekstvo od nesuđenog egzekutora...) učini uverljivim, zašto bi mu verovali i za ostalo? Ukoliko o likovima saznajemo tek ponešto iz nevešto uklopljenih flešbek-scena, zašto bi nas bilo briga za njih? Ukoliko je identitet čoveka iz senke (prvi nazovi obrt) do te mere predvidiv, a konačno „otkrovenje“ (drugi nazovi obrt) je doslovce hodajući mekgafin, u čemu je bilo kakva draž misterije? Nema draži, nema misterije, nema napetosti, nema avanture... Nema nikakve poente, zaista, dalje nabrajati čega sve nema. Zanimljive i lepe lokacije na kojima je film sniman, kao i prisustvo Iana McKellena, koji je uneo nešto duha i šarma u svoju ulogu, jedina su dva plusa u moru dosade i ispraznosti. Da Vinčijev kod je samo uzmuvao talog mediokriteta – različito ideološki opredeljenih pobornika jednako ostrašćenog razmišljanja tuđom glavom. Ovo pretenciozno ostvarenje je suštinski na nivou The Omega Code filmova, samo iz (radikalno) suprotne pozicije. Zapravo, i ti filmovi su manje loši pošto su barem otvorena hrišćanska treš propaganda, a Howard se u svom filmu bavi nekim navodno bitnim pitanjima kartonskih likova, koji se usred svog tog palamuđenja niti jednom ne dotiču kompleksnog pitanja vere. Ali vera je ipak nešto lično, i kao takva nije baš podobna, kako za filmske producente, tako i za Crkvu sâmu. S druge strane, pogledajte Poslednje Hristovo iskušenje. Očovečenje Isusa je dato u funkciji lične drame, a dileme uzdignute na nivo koji može dotaći i neverujećeg pojedinca. Preispitivanje vere koje ne negira nužno smisao iste, ali postavlja zanimljiva pitanja. Film koji je, za razliku od Da Vinčijevog koda, zaslužio da se o njemu priča.",0,0
"U svetu dokumentarnih filmovima koji je pun mnogobrojnih podžanrova, jedan od omiljenih oblika ove umetnosti izražavanja i prenošenja informacija su mi svakako putopisi. Putopisi za zadak imaju da svojoj publici prikazuju egzotične predele i da li putem naracije, ili ostalih dokumentarnih tehnika, pokušaju da prenesu što više značajnih i interesatnih informacija o destinacijama koje su uzete za subjekte njihovih filmova. Iako je ovaj format davno izgubio interesovanje velikih studijskih kuća i znatno više se radi u režiji televizijskih stanica, još uvek postoji nekolicina filmskih profesionalaca koji svoje lutanje po planeti konstruišu u dugometražne filmove čije je mesto definitivno u bioskopima i na mnogobrojnim festivalima. Ron Frika (Ron Fricke) se ovom vrstom dokumentarnog filma intezivno bavi poslednjih nekoliko decenija i za to vreme pored nekolicine kratkih putopisa, predstavio se ljubiteljima filma sa maestralnim ostvarenjima kao što su “Koyaanisqatsi” i “Baraka”, koji su hiptnopisali razne publike širom sveta. Njegov najnoviji film “Samsara” dobio je zaista ograničenu distribuciju i samo mali broj filmadžija je imao priliku da ga vidi u bioskopu, dok su ostali primorani da tragaju za kopijama na internetu. “Samsara” je sanskritska reč koja kada bi se grubo prevela, značila bi: “točak života koji se neprestano okreće“. Iz samog naslova se može zaključiti peonta čitavog ovog neobičnog putopisa, a to je svakako traganje njegovog autora za tom jednom zajedničkoj stvari, odnosno niti, koja nas sve tako različite i drugačije povezuje i u svojoj najdubljoj esenciji ipak čini istim. Sniman u čak 25 država, u periodu od 5 godina, “Samsara” nas vodi preko svetih područja, ratnih zona, industrijskih kompleksa, pa sve do prirodnih bogatstava. Odsustvom svih vrsta naracije i dijaloga u startu čini “Samsaru” drugačijim dokumentarnim film, koja za razliku od većine ostvarenja ovog formata, podstiče publiku da sama na svoj način tumači uzbudljive sekvence i kadrove pune opijajuće i neverovatno kvalitetne fotografije. “Samsara” u svom putovanja kombinuje antiku sa modernim i trudi se da na jedan artistični način oslika poreklo čoveka, dokle je stigao, kao i čitavo iskustvo njegovog življenja na ovoj planeti i u kakvim sve oblicima ono može biti. “Samsaru” ne bih mogao da opišem kao klasičan putopis ili dokumentarni film, već kao lepo usmerenu meditaciju koja putem svojih snažnih prikaza hrani dušu i prosvetljuje u razumevanja cikličnog odnosa između čoveka i prirode. Fantastičan dokumentarni film, pravi odmor za oči i dušu. Obavezno pogledati remek-delo američkog reditelja i snimatelja. NAPOMENA: Ako planirate da gledate ovo ostvarenje, obavezno to uraditi u najvećoj mogućoj rezoluciji.",1,1
"Upozorenje, recenzija sadrži moje random misli o muzici. Nije mi cilj da uvredim ikoga, apsolutno poštujem sve ali jednostavno imam svoje stavove kada je kvalitet muzike u pitanju. Kao i većina ljudi, ni ja nisam neki naročiti fan mjuzikla, ali postoje stvari kojima jednostavno čovek mora odati priznanje. Recimo film Sound of Music (Moje pesme moji snovi) predstavlja ne samo odličan mjuzikl već i jedan od najboljih filmova ikada. To je remek delo posle koga se osećate bolje i iz koga pamtite svaku melodiju. Opet, imamo nešto što je obećavalo i kao film van mjuzikla je sasvim ok, a to je nova verzija Svini Toda. Ono što je problem tamo bio je što melodije uopšte i nisu melodije i sve je to izgledalo kao kada bih ja sada pevao ovaj tekst koji pišem. Ono što sam video u ovom filmu, ako izbacim muziku Bitlsa, za mene nema dovoljno kvaliteta ni da se nazove smećem. Zašto? Hajde da razmislimo malo, o čemu su Bitlsi pevali i u kojem periodu. Tu dobijamo odgovor da je za ovaj scenario bilo potrebno vremena i umnog napora kao i za smišljanje naših novih muzičkih instant 'mega hitova' koji neće nadživeti moje već napola istrošene patike. Prosta računica: 'zaigraj kukovima, zamrdaj bokovima: vreme = 10 sekundi, mozga = 0%, ' cvete bel: vreme = minut, mozga = -(da, minus)10% ; i još jedna u nizu 'dok sam druge milovao ti si me jadna čekala a sada se kajem i ne znam kako da suncu vratim sjaj i šta da pevam travi da ozeleni' vreme = minut i po, mozga = 15% (taman koliko je bilo potrebno da se napravi milionita kopija jedne te iste pesme). Dakle, scenarista je mudro uzeo lovu za nešto oko čega se i nije morao truditi. U ovako jadnoj i providnoj priči, jedino dobro što su mogli da urade je da ubace što više pesama Bitlsa. Jedva sam čekao da neka od njih počne da ne moram da gledam u ovo mučenje. Sound of music je koristio pesme kako bi nas zabavio, pa čak i Svini Tod koji mi se nije dopao je pesmama govorio nešto a Mulan je objasnio kako koristiti muziku na najbolji način. Ovde su jednostavno uzeli neke tekstove i od delova napravili scenario za koji me iskreno baš nije bilo briga. Ovo je sigurno najjadnija 'dajmo šansu ljubavi, give peace a chance' verzija neke priče. Što se tiče izbora pesama, mogu reći da sam zadovoljan jer nisu korišćene one koje najčešće čujemo. U svakom slučaju, muzika je onaj dobar deo nečega što se ne može nazvati filmom. Zbog nje ide 3 ocene više. Niti je ovo neka kvalitetna recenzija, niti je ovo neka dobra analiza, ali ovaj film ništa bolje nije ni zaslužio. Voleo Bitlse ili ne, njihovo ime nije zasužilo nešto ovako jadno, nešto što će se izvlačiti na njih i nešto čiji rejting i zavisi od legendi iz Liverpula. Što je najgore od svega, svi živi članovi Bitlsa su pozitivno reagovali na film, što opet potvrđuje moju teoremu da je Lenon napravio sve što valja. Uostalom, posle raspada benda, on je jedini pravio vrhunske stvari.",0,0
"Nikad nijedna veštica nije bila tako ljupka kao Isabel Bigelow (Nicole Kidman) – pubescentskim stasićem i glasićem ona potire upravo glavnu veštičju „manu“ – zahtevnost koju je u stanju da artikuliše zrela žena. Stvar je jasna od početka: veštica koja glumi vešticu u rimejku decenijama reprizirane američke serije Bewitched potpuno je benigna curica. Vradžbine Isabel upražnjava isključivo zarad unapređenja „ženstvenih“ aktivnosti – hortikulture, uređenja enterijera, pribavljanja asortimana robe široke potrošnje i simpatičnog VW kabrioleta. A kad, na insistiranje tetke (isto vične bacanju čini), ispadne nevaljala, smesta se pokaje, još spremnija da druge uveri kako je dobronamerna. Kao u filmovima iste rediteljke/scenaristkinje, Sleepless in Seattle (1993.) i You've got mail (1998.), večita devojčica prćastog nosa i zlatnih uvojaka, Annie/Kathleen (Meg Ryan), čak i kad joj pukne film nastavlja da umiljato trepće. Na takvoj autoinfantilizaciji se i zasniva sitcom oživljen u filmu Oženih se vešticom - publici se upućuje molba da ne bude prestroga jer se ipak radi o nečemu što je nedoraslo. Nervozan smeh studijskih gledalaca koji prisustvuju snimanju serije i jeste likovanje nezrelih nad tuđom nezrelošću. Rešena da svoju leteću metlu zauvek odloži i postane „normalna“ (usvoji malograđanski life-style), Isabel shvata da bez iracionalnih taktika uspeva da funkcioniše jedino ukoliko se oslanja na muškarca. Krajnje odbojan i egocentričan, Jack Wyatt (Will Ferrell) se prema njoj ponaša idiotski, iz čega ona zaključuje da je 'šarmantan iako ga mrzi'. Pomoću napitaka zakuvanih u veštičijem kotliću, traljava ličnost ovog srcelomca proći će kroz nekoliko neubedljivih preobražaja. Dečački razdragan pošto je tokom noći pretrpeo uticaj vradžbina, Jack stiže u studio vozeći bicikl, pevušeći identičnu razbrajalicu kao Josh (pedomorfni Tom Hanks) kojem u filmu Big (Penny Marshall, 1988) fliper za gatanje takođe poništava par decenija emocionalnog razvoja. Kakve je uopšte vrline veštičica pronašla kod njega ostaće nejasno, moguće da joj je sa bajalicama ishlapeo i zdrav razum. Zato i čita priručnik What to do with your life. Iz scene u scenu, Isabeline dve drugarice se nedosledno menjaju, pa na kraju nije jasno da li gledaocu treba da budu drage ili dosadne. Situacija je donekle poboljšana pomoću Isabelinog oca-vešca (Michael Caine) i TV-majke (Shirley MacLaine), na koju konvencionalno okruženje i projektuje sopstvene frustracije. Međutim, zbog neujednačenog tempa i usiljenog humora, u ovom filmu nema prave čarolije – sestre Ephron su tek mađioničarke-amaterke, iako su im pojedini trikovi donekle zabavni.",0,0
"Novi film Roberta Rodrigueza, Mačeta, imao je svoju najavu pred početak filma Planet Teror, prethodnog rediteljskog izleta ovog kultnog stvaraoca. Rodriguez je Planet Teror pretvorio u veoma zabavan, odlično urađen film i u potpunosti uspeo trash eksperiment. Mačeta je trebalo da bude sličnog kova i jednakog kvaliteta, ali čini se da je mnogo bolje funkcionisala na nivou trejlera Plaćeni ubica Dannyja Treja, koji kasno shvata da je žrtveno jagnje u nameštenom atentatu na predsedničkog kandidata, deli minute filma sa više bitnih likova. Na velikom platnu pojavljuju se i inspektorka (Jessica Alba), vođa emigrantskog pokreta (Michelle Rodriguez), diler droge (Steven Seagal), kriminalac (Jeff Fahey) i rasistički kandidat za predsednika (Robert De Niro). Suvišno je isticati kako je ova plejada poznatih glumaca više nego pristojno obavila svoj deo posla. Kasting menadžer napravio je jedinu grešku angažovanjem Jessice Albe, jer ona svojim nežnim crtama lica prilično odstupa od opasne predstavnice zakona u čijem se ruhu (s)našla. Zato za neujednačen tempo filma krivce treba potražiti prvenstveno iza kamere. Najviše problema stvara scenario koji potpisuju reditelj i Alvaro Rodriguez. Oni su zaplet ostavili bez iznenađenja, dok je, istina, prisutna i pokoja hvale vredna satirična scena o politici i socijalnim problemima ilegalnih emigranata u Americi. Da je ovakva socijalna kritika imala manje škripav zaplet, Mačeta bi bila punokrvni spektakl od prvih do poslednjih minuta. Umesto toga, dobili smo samo odgovarajuću adrenalinsku završnicu, koja nije uspela da spase ostatak filma od egzibicionističkih poriva reditelja. Iako je režiju potpisao sa Ethanom Maniquisom, Rodriguezova uporna želja da ističe stil koji ga je proslavio vidna je u svakom kadru. Ova tendencija, vidljiva i u ostatku njegovog opusa, stvorila je i suprotan efekat. To se pre svega odnosi na činjenicu da su mnogi filmovi koje je Rodriguez režirao previše slični jedan drugom. Desperado deluje kao skuplji rimejk El Mariačija, Bilo jednom u Meksiku nalikuje na skuplji rimejk ovog prvog, Planet Teror priziva šarlatanstvo Fakulteta, Deca špijuni već plove ustajalim vodama franšize, dok je Mačeta sumnjiv spoj većine nabrojanih naslova. Fotografija koja ekran boji u crvenkaste prelive, satirično korišćena muzika, jeftini efekti, ismevanje žanrova i krvave akcione scene - ništa novo. Rodriguez, kao reditelj Mačete, nije ni posebno originalan, ni posebno zabavan, ali vratiće se u svom punom sjaju kao i uvek. Ko zna, možda će nas već sledeće godine dočekati novi Grad greha.",0,0
"Nije lako s muškarcima. Na kreku. Muškarcima. Keep The Lights On je jedan od onih 'gej filmova' koji bi da nam prikažu kako je to biti u gej vezi, u jednoj od onih romantičnih indi drama, i da možda to puko dočaravanje pomere ka nekakvom drugom terenu diskretnim uključivanjem 'narkomanije' kao ko-problema. Pored ljubavi. Odgledao sam ovih dana nekoliko gej filmova i moram da priznam da me u većini zamorilo insistiranje autora da njegovi, gej, junaci sem seksa nemaju ništa drugo u životu. Zapravo, to mi je jedino bilo zanimljivo u fasbinderovskom Avant que j'oublie, jer je dato iz vizure starije gej osobe, što je u njihovom svetu već neka vrsta zombi egzistencije. U odnosu na tu predvidljivu matricu, veteran Ira Sachs (koji je sa ovim filmom osvojio Teddy-ja u Berlinu, baš kao i njegov junak u ovom filmu), sa Keep The Lights On kao da želi da dublje uđe u psihologiju gej veze i prikaže je kao neku vrstu zavisnosti. Otprilike slične onoj koju jedan od junaka ima prema kreku. Erik je razmaženi sin nekog danskog bogataša koji se u Njujorku bavi režiranjem dokumentarnih filmova. Paul, čini mi se, radi kao agent u nekoj izdavačkoj kući i pored devojke i gej seksa najviše voli krek. Erik i Paul se upoznaju tokom jedne od telefonom dogovorenih kres šema i pravo s vrata počinju vatreni poljupci, a potom i vatreni seks. Erik voli da bude 'odozgo', a Paul nema ništa protiv. Sachs nam prikazuje njihovu vezu u narednih osam godina. I ona izgleda kao da je sve išlo unazad. Od početne scene u kojoj se strasno ljube kao da su dve slične duše koje su se prepoznale, iz godine u godinu oni se sve bolje upoznaju, ali, mahom zbog Paulove zavisnosti, postaju sve dalji jedan od drugoga. Da bi se na kraju razišli ne baš kao dva stranca, ali kao dve osobe koje jedva žele nečega da se sećaju iz zajedničkog života. Bojim se da nisam najbolja osoba da pratim gej osobe koje su karakterom 'pizdice', a ovde su to obojica. Iako je Thure Lindhardt, kao Erik, uspeo da blago tetkastu pojavu vozdigne požrtvovanom brigom za Paula, sa dovoljno egocentrične samozaokupljenosti, Keep The Lights On, ipak, meni ne uspeva da ponudi ništa naročito zanimljivo. Ovo je, ipak, samo još jedna priča o dvoje partnera (polovi nebitni) u kojoj je jedan od njih narkoman i to neminovno vodi turbulenciji ispunjenoj neispunjivim obećanjima, prečestim odsustvima, sebičnošću, patnjama, grižama savesti... I Paul je u toj celoj priči, kao glavni pokretač radnje, ostao iritantno pasivan i prilično zanemaren, a u početku definisan svojim ne toliko nejasnim, nego nečvrstim opredeljenjem, koliko zavisnošću. Ne znam čime je ovaj film prigrlio srca žirija Teddy-ja, a teško mi je da poverujem da i takvi stručnjaci ne mogu da odole na najobičniji 'ljubić'.",0,1
"Na prvi pogled, Meda ne deluje baš previše originalno. Setimo se filmova Harvi (1950) i Ne tupi, Frede (1991), serije Vilfred (2011) i drugih slično koncipiranih komedija o nestašnim izmišljenim prijateljima. Ipak, Meda sadrži jednu bitnu varijaciju na temu. Naime, meda Ted nije izmišljen. On je stvaran u okvirima MacFarlaneovog filmskog sveta. John (Wahlberg) nije jedini koji može da komunicira sa plišanim medvedićem, njega mogu da vide i čuju i svi ostali. Ovo Medu gura u domen fantastike, ali i otvara mogućnosti za brojne urnebesne momente.  Godina je 1985. Želja usamljenog dečaka se obistinjuje: igračka koju je dobio na poklon od roditelja oživljava. Čitava nacija je zapanjena ovim čudom i Ted postaje slavan. Premotajte tridesetak godina unapred. Nekadašnja senzacija, raspričani plišani medvedić, ne zanima više nikoga. Tedova zvezda je izbledela, ali ne i prijateljstvo sa Johnom. Njih dvojica i dalje žive zajedno i uživaju u gledanju filmova, šalama, a pošto se odraslo, i u duvanju. Al’ ne lezi vraže... Životni porazi su ostavili trag na medvediću. Ted se ofucao, postao ciničan, vulgaran i lenj. Nezadovoljna situacijom, Johnova devojka Lori (Kunis) postavlja ultimatum: ili ona ili plišana napast. Naravno, John popušta i siroti Ted mora da pakuje kofere... Dakako, tu filmu nije kraj... Urnebes tek počinje... I to kakav! Meda je, između ostalog, priča o odrastanju, prijateljstvu, ljubavi, kidnapovanju, seksu sa plišanom životinjom i prostitutkakama koje fiziološke potrebe obavljaju ispred televizora u dnevnoj sobi. Humor je lascivan, pa film svakako nije pogodan za decu bez obzira što je jedan od glavnih junaka od pliša. Nemojte se prevariti. Ovo nije još jedna Priča o igračkama, već komedija namenjena punoletnoj populaciji, a pre svega onima koji su odrastali tokom '80-ih. Naime, Meda je takođe i film nostalgije. Posvete '80-im su brojne (posebnu pažnju obratiti na scenu u kojoj se čuje I Think We’re Alone Now u izvođenju Tiffany, nezaboravna je), a specijalni naklon dobija kemp klasik Flash Gordon (1980) koji postaje svojevrsni lajtmotiv MacFarlaneovog filma. Zahvaljujući tom nostalgičnom sloju, Meda dobija na šarmu i kvalitetu, pa iz kategorije „vrlo dobar“ prelazi među odlikaše.  Raspoloženi glumci takođe doprinose pozitivnom utisku. Mark Wahlberg je opušten i simpatičan kao nikada ranije. Glavnu žensku ulogu u filmu tumači Mila Kunis (Vesele sedamdesete, Samo drugarski), dama koja pored lepote poseduje prirodnost i neosporan talenat za komediju. Zanimljivo je da su Wahlberg i Kunis već jednom delili veliki ekran: pre četiri godine su glumili u traljavoj adaptaciji čuvene video igre Max Payne. Reditelj/scenarista Seth MacFarlane daje glas Tedu, a u važnim epizodama se pojavljuju Joel McHale (glavni baja u sitkomu Community) i uvek pouzdani Giovanni Ribisi. Pevačica sa glumačkim ambicijama Norah Jones glumi samu sebe i zahvaljujući ovom kameu, sasvim je izvesno, steći će brojne nove obožavaoce. Seth MacFarlane uspeva da u svom dugometražnom rediteljskom debiju postigne uspešan balans između gross outa i melodrame, a to je postignuće koje zavređuje svaku pohvalu. Meda je istinski odlična komedija, u pitanju je vrsta filma koja se zbog tvrdog R humora neće prijati svima, ali je svakako više onih koji će u njemu uživati. Odavno u bioskope nije stigao jedan ovako dobar repertoarski film.",1,1
"I kod Ceylana, kaoi kod njegovog uzora Čehova, junaci se guše u vremenu koje stoji Kao i svi njegovi radovi (kako sam kaže), kao i Once Upon a Time in Anatolia i Winter Sleep baziran je na (neimenovanim) Čehovljevim kratkim pričama. S tim što je ovaj put Ceylan (prividnu) dramsku statičnost ruskog autora doveo do maksimuma. Sa izuzetkom nekoliko scena (dve, ako se ne varam) Winter Sleep je kolaž nekoliko konverzacija čiji ton i realizacija možda podsećaju na sapunske opere, ali sadržaj pokušava da prevaziđe baš to. Aydin i Necla su brat i sestra, sinovi nekog imućnog feuda koji je do skora držao pola anatolijskog, u stene zavejanog, kraja. Aydin danas vodi posao, pre svega upravljajući hotelom, ali i brojnim zdanjima i imanjima koja su data u rentu još za vreme očevog života. Pored toga, Aydin pokušava da figurira i kao duhovni lider kraja, pa povremeno piše kolumne za lokalnu novinu, a na teme 'šta bi se moglo bolje'. Pre svega duhovno. Sam Aydin je glumac koji, izgleda, nije video ni onih 15 minuta slave, a već godinama je u pripremama za pisanje 'Istorije turskog pozorišta' koja bi trebalo da ima epske dimenzije. Njegova sestra Necla jednom davno je bila u vezi sa nekim propalitetom i alkosom, i dan-danas misli da je sve bilo njena greška. Kad ne asistira bratu drugarskim kritikovanjem njegovih tekstova, inicijator je diskusija poput one koja je jedan od lajt-motiva filma- da li će zločinac prestati da čini zločine i pokajati se zbog istih ako ga pustimo, a ne sprečimo, da ih čini. Zajedno sa Aydinom i Neclom živi i Aydinova mlada i lepa supruga Nihal, koja bezidejnost svog braka i viška vremena pokušava da ubije entuzijastičnim i neznalačkim bavljenjem dobrotvornim radom. Winter Sleep, čija se radnja odvija početkom zime, predstavlja metaforu njihovih života, jednu dugačku hibernaciju (kažu da je turski naziv bliži tom značenju) iz koje nijedan od junaka više ne ume da izađe. Na početku filma jedan dečak razbija suvozačevo staklo na Aydinovom džipu. Ispostaviće se da je to sin lokalne pijanice i Ayadinovog podstanara u jednoj od kuća, kome se nije dopalo kako su advokati i policija ponizili njegovog oca prilikom prinudne naplate duga. Ovo 'zrnce nepravde' uvući će se potom poput loše karme među naše junake i posredno pokrenuti seriju događaja (bolje reći- razgovora) koji će iz prećutnog nepodnošenja naše junake gurnuti u otvorene konfrontacije. Metodom patentiranim u književnim delima realizma s kraja XIX veka. Niko od junaka nije naročito simpatičan, I svi su sami krivi za ono što im se dešava. Ayadin kao glavnokomandujući i najviše, iako se njegovom pasivno-agresivnom metodu vladanja ne može osporiti i stanovita pravdoljubivost, mahom izazvana nezainteresovanjem i egocentrizmom. Ako je u ...Anatoliji Ceylan plenio fotografijom, ovde, sem onoga što sama regija nudi (sve kuće su neka vrsta nadogradnje na pećinolike izraštaje u planinskom terenu) i impresivne scene potere za divljim konjem i njegovim 'lomljenjem', nema puno toga što vizuelno prebacuje prosečnu TV dramu u kojoj ljudi 'jako puno divane'. Ceylanovi glumci jesu sami po sebi raskošnih fizionomija i odlično izabrani za film, ali 'razgovaranja' deluju anahrono, kao i sam seting i duh filma, kome bi više pogodovalo da je bio situiran u Čehovljevoj epohi, ali čak i u tom slučaju on ne bi nudio ništa novo i drugačije što Čegov i vršnjaci mu već nisu ponudili, i to bolje. Iskreno, ne znam čime je Ceylan zaslužio 'Kansku palmu', kao i čime ovaj film 2014. nakon svih Antonionija, Bergmana i drugih 'filmskih Čehova' (a svi odreda su Ceylanovi uzori) treba da pleni našu pažnju. Gledaoci skloni detekciji detalja i fascinaciji mikro-kosmosom filma, kao nečega u čemu leži prava vrednost filma, ovde će imati čime da omaste brkove, ali oni koji će kao ja u Winter Sleep videti samo anahrono realizovano anahrono moralisanje na primeru junaka koji deluju više kao ljudi zarobljeni u davno prošle epohe i bajatu melodramu nego u čamotinju svojih života, možda će pre posegnuti za originalnim Čehovim pričama. Pre svega jer Ceylan, za razliku od Čehova, nije uspeo da oživi svoje junake za doba u kome žive, i na taj način im obezbedi besmrtnost i univerzalnost. Junaci Winter Sleep ne spavaju zimski san, već spavaju u davno odigranoj istoriji.",0,0
"“Devojka koja se igrala vatrom” se veoma lako nastavlja na prvi film, Devojka sa tetovažom zmaja (2009), glavni likovi su i dalje tu, dosta novih je ubačeno, ali je evropska kinematografija takva da vam dozvoljava da pratite više radnji istovremeno, a da se ne izgubite. Nastavak Milenijum trilogije donosi nam novi slučaj kojim se bavi novinar Mikael Blumkvist (Michael Nyqvist): slučaj trgovine ženama iz Istočne Evrope i moćnim imenima iz Švedske umešanim u to, ali i razradu dešavanja oko detinjstva Lisbet Solander (Noomi Rapace) i njenog porekla. Sve ono što smo saznali u prvom delu dobija dodatna objašnjenja i, kako se to kaže, baca novo svetlo na njen život. Odgovor na pitanje o čemu je reč moraćete da potražite u filmu. Ono što zameraju mnogi, u načelu zameram i ja, a to je da se slučaj trgovine ženama pominje tek kao razlog za istragu, umesto kao ozbiljan socijalni problem čitavog sveta, ne samo Švedske. Kako nisam čitala knjigu, ne mogu da povučem paralelu sa time koliko je ova tema dobila na značaju u romanu, ali bih volela da nije bilo tako ovde. Druga stvar je da Lisbet više nije onako mračna i goth kakva je bila u prvom delu. Opet – nisam čitala knjigu i ne znam da li ova promena u filmu prati promenu u romanu. Rekla bih da ima veze sa dešavanjima s kraja “Devojke sa tetovažom zmaja”, ali ne bih detaljisala na šta konkretno mislim, za slučaj da među čitaocima ove recenzije ima vas koji niste pogledali prvi deo još uvek. Ipak, ukupni utisak jeste da je ovo dobar triler. Nervi vam neće biti zategnuti svih 129 minuta, nije podjednako uzbudljiv kao prethodni, ali je svakako odličan nastavak priče i vredi ga pogledati. Pogotovo što je i dalje u pitanju evropska produkcija, što automatski (do)daje i drugačije boje čitavom filmu. Ono što je meni bilo zanimljivo, a tiče se ovog projekta, jeste podatak da je Lisbetin prijatelj i trener, bokser Paolo Roberto, stvarna osoba, koji je i igrao sam sebe u ovom filmu. Još jedna nepotrebna informacija, jasan omaž režisera piscu: na početku filma postoji scena u kojoj se u kancelariji Milenijuma na jednom od stolova vidi časopis EXPO, antifašistički magazin čiji je jedan od osnivača Stig Larson (Stieg Larsson), autor trilogije Milenijum.",1,1
"Prema istinitijem i sumanutijem događaju od onoga koji je poslužio za Fargo Ovo je TV film. Ovo je HBO-ov TV film. Sudio sam mu prema tim standardima. Ekranizovati stvari koje su se kako juče desile je super. Zašto čekati da stvari postanu istorija da bi imali koristi od njih? Nakon solidnog osvrta na više nego srdačno prijateljstvo Billa Clintona i Tony-ja Blaira (ili Kosovskih krstaša kako su poznati u mom domu) HBO izlazi sa filmom koji se bavi predsedničkom kampanjom Johna McCaina odnosno trenutkom u kome se u istu, u svojstvu budućeg kandidata za zamenika predesednika, uključuje Saraha Pailin. Film je, prema istoimenoj knjizi Marka Helperina, režirao Jay Roach kome komedije nisu strane (ali je i autor, takođe TV filma, Recount koji (tek sad?!!) treba da gledam i koji se bavi onim spletkarenjem sa glasovima na Floridi). Najveći problem sa Game Change je što će vam biti teško da poverujete da je ono što ste odgledali ono što se stvarno desilo. I baš zato se ovaj film zove Game Change. Woody Harrleson igra Cainovog savetnika Stevea Schmidta, Ed Harris nešto mršavijeg i bolje izgledajućeg Johna McCaina, dok Julianne Moore razvaljuje kao Sarah Palin. Film počinje u trenutku kada Barack Obama, nakon govora u Berlinu, postaje planetarna zvezda što McCainov štab ne propušta da mu zameri poredeći ga sa Britney Spears. To je prvi aspekt 'gejm čejndža'. Drugi dolazi sa izborom kandidata za zamenika predesednika koji tu 'slavu' treba da pomuti i nadmaši. Izbor pada na guvernerku Aljaske, koja je pre dolaska na tu poziciju od 'bavljenja materijom' imala samo gradonačelnikovanje nekim od tamošnjih gradova. Sarah Palin je verna supruga i požrtvovana majka (i ortodoksna prolajferka- iako je znala da će joj se dete roditi sa Daunovim sindromom nije abortirala) i tokom prvih dana njene promocije za pomenutu ulogu- Amerika je oduševljena. Saraha je spontana, 'zvezdasta', odličan govornik, ljudi, a naročito žene, je vole. A onda dolazi trenutak u kome Sarahu treba spremiti za 1na1 susrete sa američkim medijima. Schmidt to preuzima na sebe. Na njegovo pitanje kako ona vidi nastavak odnosa sa Britanijom. Ona odgovora da bi senator McCain i kraljica trebalo da ih nastave kao do sada. Schmidt primećuje da kraljica ne upravlja Britanijom, na šta Saraha pita- a ko to onda radi. Premijer, odgovara zapanjeni Schmidt. Tu počinje sve ono čemu se Saturday Night Live (sa neprejebivim imitacijama Palinove u izvedbi Tine Fey) i ostatak sveta iz sve snage rugao. Game Change ne propušta nijedan od tih trenutaka. Ali ono čime se on ozbiljnije i poštenije bavi (što ga i čini genijalnim filmom) jeste: a) šok samog McCainovog štaba zbog toga u šta su se upustili i koliko su se zajebali i b) reakcija same Sarahe Palin na sliku koja se ubrzo o njoj (kao glupači nad glupačama) kreirala u javnosti. Game Change se pita kako je bilo moguće tako olako i zbrzano otvoriti takvoj osobi priliku za tako važnu državnu poziciju, i pretpostavlja taj trenutak kao ključni zašto je McCain izgubio trku, ali i dobio daleko više glasova nego što bi bez Palinove. S druge strane, portret Sarahe Palin nimalo nije jednodimenzionalan. Ona je iskreno bila impresionirana likom Johna McCaina i odlučna da pomogne koliko može. Njeni stvarni kvaliteti maksimalno su iskorišteni tokom predsedničke trke. Ali ona nije bila spremna na debakl i reperkusije sopstvene neobrazovanosti i potonjih nepromišljenih izjava. Ona je zaista bila pred nervnim slomom zbog svega toga. Da li je i koliko ona sama kriva zbog svega toga?! Hm. Game Change ne daje jednostavan odgovor na to pitanje. Roach je u potpunosti ispoštovao 'nezahtevnu' strukturu TV filma, ritam je perfektan, a film ni jednog trenutka ne kaska mnogo za nečim što bi bila njegova prava holivudska egzekucija. Ja sam uživao. I smejao se. I smejao. I povremeno mi je bilo neprijatno zbog tog smeha.",1,1
"Postoje specijalni efekti koji su toliko specijalni da ni Holivud ne može da ih kupi. Reč je o magiji ljudskosti koju nikakva kompjuterska animacija ne može da rekreira ili nadoknadi, magiji savršeno odabranih glumaca čija alhemija transcendira (i smešnim čini) 'specijalne efekte' generičkih žanrovskih produkata. Let the Right One in (Pusti pravog unutra) pušta pravu magiju unutar svoje horor priče i time prevazilazi žanr. Nije bitno da li volite horor ili ne: ovo je, jednostavno, odličan film. Oskar, plavokosi Šveđanin (Kåre Hedebrant), sanja o osveti vršnjacima koji ga svakodnevno zlostavljaju u školi. Njegove prve reči u filmu citat su iz Oslobađanja (John Boorman): 'Cvili sada. Cvili kao svinjče'. Kasnije ga vidimo kako uvežbava rutinu iz Taksiste (Martin Scorcese): 'Da li se meni obraćaš?' Ali on nije ludak: on samo pokušava da preživi i ostane zdrav u hladnom, neprijateljskom okruženju. Drugi, i ključni učesnik u magiji ovog filma Lina Leandersson dolazi kao spas. Ona Oskara smesta upozori da njih dvoje ne mogu da budu prijatelji, ali ih usamljenost svejedno upućuje jedno na drugo. A razlog što ga ona odvraća od prijateljstva je u tome što ona nije obična devojčica. Eli je vampir. Ona ima 'dvanaest godina, manje ili više'. Lina Leandersson igra izmučenu dušu gonjenu glađu za krvlju sa ubedljivošću koja slama srce: ona je ranjiva, ukleta i tužna, ali isto tako i jeziva – kad ogladni. Mada su neki manji efekti (sa žicama i kompjuterskom animacijom) korišćeni za scene Elinih divljih napada i nadljudskih skokova, prava magija isijava u njenim mirnim scenama sa Oskarom. Magija isijava iz načina na koji razgovaraju, iz načina na koji Eli krupnim crnim očima posmatra Oskara, iz načina na koji se njihova tela njišu dok slušaju muziku s gramofona kad Oskarova majka nije kod kuće. U tome je prava magija ovog filma i nikakvi teen supermodeli slatkih lica i cool kožne garderobe koji uz glasnu tehno muziku glumataju vampire s plastičnim očnjacima ne mogu ni da priđu Alfredsonovom filmu. U smislu originalnosti, Let the Right One in ne kotira se naročito visoko. Već smo videli pretpubertetske vampire zaleđene u vremenu, recimo u Intervjuu sa vampirom (Neil Jordan) i u Blizu tame (Kathryn Bigelow). Dečake koje vršnjaci zlostavljaju viđamo svaki dan u ponekom filmu. Krvavije prizore tranžiranja ljudskog tela nego što to biva u hororu videli smo u krimi-triler-komediji Diler 3 (Pusher 3; N.W. Refn)... Pa, opet, gluma Alfredsovonovih glavnih glumaca nosi ovaj film i čak i prepoznatljive situacije čini svežim i čarobnim. Jer, iznad svega, ovo je film o odrastanju, ozbiljna i saosećajna storija o prijateljstvu i ljubavi koji prevazilaze sve granice. Horor tropi su tu samo da naglase predtinejdžerski angst s kojim svako može da saoseća. Možda većina nas nije okusila krv, ali svi prepoznajemo glad. Većina nas se u nekom trenutku osetila različitim od drugih i tragala za prihvatanjem i ljubavlju jedne posebne osobe. Ako i nismo nekoga ubili, svi smo bar jednom u životu ozbiljno nekome poželeli smrt. Neka onaj ko nije poželeo da njegov neprijatelj 'cvili kao svinjče' baci prvi kamen. Let the Right One in u srži ima nežno ljudsko srce koje kuca ispod površine hladnog švedskog predgrađa i njegovog krvlju poprskanog snega. Kamera i režija odlični su na suptilan, nenametljiv način: sve je podređeno likovima i drami. To što je naglasak na njima, a ne na efektima i šokovima (iako ima i njih!) čini ga prijatnim izuzetkom u modernom hororu: ovo je film koji uspeva da istovremeno bude dirljiv, magičan, dubokouman i jeziv.",1,1
"”Penzija” je reč koju Klint Istvud (Clint Eastwood) počinje bar u naznakama da prihvata. Posle ”Million Dollar Baby“ i ”Invictus” dobio sam dovoljnu dozu njegovih sportskih drama za naredna tri života. Istina, on ne režira ”Trouble with the Curve”, za to biva zadužen Robert Lorenz, (Robert Lorenz) glavni producent većine Istvudovih filmova. Ceo film odiše njegovim, toliko puta viđenim, metodom direkcije gde je cilj emocionalna reakcija a završni produkt prazna ljuštura koja gledaoca šalje u sferu između ravnodušnosti i blage iritiranosti. Još jedan u nizu ”deja vu” uloga starca kratkih živaca, otuđenog od porodice. Gas (Clint Eastwood) je ostareli bejzbol skaut u konfliktu sa novim metodima rada i upravom koja zahteva njihovu primenu. Kada dobije poslednju priliku da se dokaže pred šefovima, njegov sve slabiji vid osuđuje ga na propast sve dok mu se ne pridruži ćerka Miki (Amy Adams) koja stavlja život na ”stend baj” ne bi li pomogla čoveku sa kojim nije ni u kakvom odnosu već godinama. Njih dvoje, zajedno sa Gasovim prijateljem Džonijem (Justin Timberlake) kreću u potragu za budućom mladom nadom. Prepun bejzbol analogije, sa namerom da ”svojom stručnošću” skrene pažnju sa očekivanog raspleta na profesionalnom, geneologijskom i romantičnom planu. ”Problem u zaokretu” je miljama daleko od toga da bude kvalitetan sportski film, prvenstveno zbog nepostojanja note neizvesnosti, dok je kao drama potpuni promašaj usled nerazrađene dijaloško situacione konstrukcije. Ako želite da pogledate dobru sportsku priču, najbolji izbor je ”Moneyball” koji je istinski jedinstveno ostvarenje. Jedino što je vadilo stvar jeste bila Ejmi Adams ali ne zbog njene uloge. Poverovao sam da zna o bejzbolu koliko većina muškaraca o laku za kosu ali količina seksipila kojom zrači je dovoljna da natera bilo kog pripadnika jačeg pola da klima glavom na bilo šta što izgovori. Kada dodate Džastina Timberlejka u kombinaciju, ishod nije obećavajući-ovaj zaokret ima jasno prepoznatljivu putanju. Problem sa Istvudom jeste što ne zna kada da stane!",0,0
"Pljačkaš je baziran na istinitoj priči o Johannu Rettenbergeru (Andreas Lust) i njegovim talentima koje je opsesivno usavršavao. Ali, nije reč o još jednoj ‘sam protiv svih’ priči o neshvaćenom geniju ili autsajderu. Johannovi ‘talenti’ ili, bolje reći, strasti su: trčanje i pljačkanje banaka. U njegovom poimanju stvari nema mesta za rastrzanost između života kriminalca od pljačke do pljačke i karijere sportiste; Johann se u potpunosti prepušta impulsu koji ga vodi, odbijajući da prihvati lakši i bezbedniji put. Može se reći da svesno srlja u propast ili se sve to može posmatrati kao fascinantni pokušaj jednog čoveka da nadtrči sopstveni usud. Pljačkaš ima izvesne sličnosti sa Bronsonom. Oba junaka su definisani kroz prkos koji izvire iz same suštine njihovih bića i nije podložan bilo kakvoj daljoj racionalizaciji. Zašto Johann trči? Da li od nečega beži? Šta je to što se nalazi na startu njegove trke kroz život? Na sva ova pitanja odgovora nema, baš kao što ne postoji jasan cilj kome on stremi, osim da ostane stalno u pokretu, poput ajkule koja će postati sama svoj plen. Jedini bunt koji se može izvući (učitati) iz njegovog ponašanja, je onaj najprimalniji otpor prema sputanosti koju oseća zver u kavezu (film počinje sa Johannom koji trči u krug u zatvorskom dvorištu). Trenutak kada Johann iskoristi pobednički trofej za ubistvo, na prvi pogled deluje pomalo crnohumorno, ali je istovremeno u pitanju i tragičan čin ne samo za žrtvu već i za samog Johanna, jer na najbolji način sumira njegovu nesposobnost da se prikloni društveno poželjnoj strani medalje. Trčanje u svojstvu sportske discipline za njega ostaje tek jedna od opcija koju život nudi i on ne pristaje na kompromis ni po cenu zločina. Njegov odnos prema svetu, može se, dakle, odrediti kao inherentno sociopatski, ali ipak je razumljiv u svojoj biti i nudi mogućnost za empatiju, mada je teško naći opravdanje za Johannove postupke. Međutim, kada posmatrate divlji, očajnički trk ranjene zveri, progonjene od strane lovaca, vi navijate da ona utekne, čak i ako je pre toga nekoga proždrala. Pljačkaš je u tom smislu vrlo visceralan film, režiran u ritmu pokreta koji su elegantni, klinički precizni i konstantno prožeti navalom adrenalina koja ne popušta. Benjamin Heinsenberg pokazuje talenat za režiju uzbudljivih scena, a naročito se izdvajaju dve: Johannov beg nakon jedne od pljački (kroz garažu) i bekstvo iz pritvora. Heinsenberg vešto balansira ovakve scene i nešto mirnije momente, ali ne dopušta svojim junacima da te trenutke predaha koriste kako bi sebe dodatno objasnili i opravdali. Johann tako uspeva da zaživi kao fascinantna jedinka od krvi i mesa, iako je gotovo sva (škrta) karakterizacija data kroz njegovo delanje. Beskompromisna životna filozofija glavnog junaka, odnosno način na koji je filmski tretirana, sa sobom nosi i neke probleme: jednostavna dramaturgija koja povremeno dovodi do monotonije (pljačka, trčanje, pljačka...) i izvesna predvidivost dešavanja, a naročito u vezi sa začkoljicama koje proizilaze iz Johannove veze sa Erikom (Franziska Weisz). To su sve, ipak, manje zamerke. Pljačkaš nije film koji se bavi promišljanjima već instiktima, i u tome ostaje dosledan do samog kraja.",1,1
"Početkom 70-ih trend nihilističkog, gotovo apokaliptičnog prikaza bliske budućnosti bio je zastupljen kod gotovo svakog respektabilnog autora. U zavijenoj formi (u većini slučajeva bili su to SF ili horor filmovi) iskazivan je revolt prema trenutnom stanju u svetu, predstavljajući viđenje planete u budućnosti ako se ništa ne bude promenilo. A onda su došle „zlatne 80-e“, u kojima nije bilo mesta za neke nove Planete majmuna ili Zelena sunca, već su mrakom bioskopskih sala zagospodarili isprazni akcioni filmovi, te limunade koje se zaborave odmah po paljenju svetla u bioskopu. S novim svetskim krizama, početkom novog milenijuma ponovo su počela da isplivavaju i filmovi u kojima nije bilo mesta jeftinom hepiendu, dok je ekspanzija dotičnih dela započela prošle godine. Ovog puta čast da nam zagorča život vizijom sumorne budućnosti pripala je britanskom reditelju Neilu Marshallu, koji je svojim prethodnim filmovima Pasji vojnici i The Descent ljubiteljima horora vratio veru u dobra ostvarenja tog žanra. Sam početak Doomsdaya podseća na 28 dana kasnije, remek-delo podžanra „film katastrofe“. Izbijanjem neizlečive virusne epidemije Reaper, Škotska se pretvara u karantin opasan ogromnim zidovima, načičkan mitraljeskim gnezdima i minskim poljima. To uslovljava da mesto reda i zakona preuzima krvava anarhija. Trideset godina kasnije virus se pojavljuje u Londonu, dok su putem satelitskih snimaka detektovani preživeli duž pomenute zone. Tim sastavljen od vojnika i doktora, na čelu s prekaljenim jednookim borcem (Rhona Mitra), kreće u epicentar prvog pojavljivanja virusa ne bi li se tokom 48 sati uverio da lek za pomenutu boljku možda slučajno ne leži među odavno zaboravljenim Škotima. I tu svako poređenje sa 28-icom prestaje, pošto ovde umesto Boyleovih zombiša (iako to oni u suštini i nisu), imamo poludivlje, polulude stanovnike raštrkane po bandama i ubeđene da je ostatak svetske populacije nestao. Od tada se film pretvara u mešavinu Bekstva iz Njujorka, Ratnika podzemlja i Pobesnelog Maksa, u kojoj sve pršti od eksplozija, ispaljenih metaka, uništenih automobila, pa čak i jedne arenske makljaže svim i svačim „dostojne“ Miliusovog Konana ili Scottovog Gladijatora. Zvuči sjajno! Nažalost, nije tako. Prethodni filmovi gos’n Marshalla su bili čvrste celine od najavne do odjavne špice, bez praznog hoda. U Doomsdayu, međutim, prisustvujemo nabacanim akcionim scenama ne koje je otišlo gro budžeta od 60 miliona dolara, a glavni utisak je da je reč o pucačkoj igrici. Da je sreće, sam scenario (za koji se čini da je imao manje stranica od klasičnog porno filma) mogao je da zaigra na loptu političke satire i zakulisanih radnji britanske vlade oko zataškavanja istine. No, sve se svelo na mešavinu tipa dve-tri prostoproširene rečenice, pa red akcije, a bez ikakve dublje karakterizacije likova koja bi gledaoca zainteresovala za sudbinu protagonista. Svedeni na nekoliko nesuvislih rečenica i nekoliko protrčavanja kroz kadar, uludo su protraćeni sjajni epizodisti poput Boba Hoskinsa i Malcolma McDowella, a najveći promašaj je izbor Rhone Mitre za akcionu heroinu. Nije je loše gledati u kožnom kompletu i duže od stotinak minuta, ali poverovati da je pred nama miks Snake Pliskina, Lare Croft i pobesnelog Maksa, e to je malo teže! Jedna je Linda Hamilton! Teško je razumeti zašto je Marshall nakon dva kultna horor dela rešio da se, eto, malko poigra kamerom i da snimi – visokobudžetni treš! Uticaji koji čoveku padaju na pamet mogu biti razni. Jedan od mogućih ima koren u opskurnim, mahom italijanskim ostvarenjima s početka 80-ih (Ratnici Bronksa, Posle pada Njujorka 2019, Pljačkaši Atlantide, Novi Varvari) na koje Doomsday neodoljivo podseća, no to je i najmanji problem. Najviše boli što je Doomsday film bez imalo želje da zaintrigira gledaoca ili da ga navede na razmišljanje, tj. da je svetlosnim miljama daleko od kultnih naslova. Međutim, ovo nisu 70-e: zahtevniji gledaoci mesto u salama već su odavno ustupili mediokritetskoj publici (čast izuzecima), i sa te se tačke gledišta Marshallovo novo čedo može tretirati kao vrhunski blokbaster.",0,1
"Braćo, da vam se obratim tako, poput Malkoma Mekdauela u Clockwork Orange, večeras sam bio na projekciji ovog čuda od filma. Utorak, Happy Day u Areni (Novosadskoj), karta 200 din, lepa noć za šetnju 5km do stana posle filma, što da ne. Uostalom, Thor je bio zabavan, pa zašto ne bi bio i Kapetan Amerika. Glavna uloga je dodeljena vazda simpatičnom Kris Evansu. Izbor sasvim ok. Krenuću odmah sa pričom, pa ću predstaviti i ostale likove. Dakle, Stiv Rodžers je momak koji je rasta kao klinac. Ima probleme sa astmom i još nekim stvarima, ne sećam se već sa čime, u svakom slučaju ima kolekciju bolesti. Naravno, pošto je mali, logično je da se svi izdrndavaju po njemu. Posle nekoliko neuspešnih pokušaja da se uvuče u vojsku tako što je lažirao dokumenta, primećuje ga Nemac, naučnik, (glumi ga Stenli Tuči) koji radi za Amere. A da, nisam rekao da je u pitanju period drugog svetskog rata. Onda su ga nabudžili fizički, i gle čuda, imamo superheroja. Ako je to samo fizičko nabudživanje, kako on onda zna da se šiba, ne baš kao Stiven Sigal, ali manje brutalno, sa više akrobacija. Naravno, on odmah nije priiznat, jer je 'eksperiment' pa ga koriste kao cirkusku atrakciju. Naravno, onda gledalac sa iole malo mozga zna da se čeka neki njegov dojajan potez da bi ga pustili da gazi dalje. Jednog od 'naših', i to generala, glumi Tomi Li Džons. U filmu sam se dva puta nasmejao. Najbolji fazon je izveo upravo Tomi Li Džons, za drugi je zaslužna pojava osobe na kraju filma. Neću da dajem neke spoilere. Ovo što sam do sada pisao, i nisu neki spoileri. Negativca glumi Hugo Viving. On se u filmu preziva, pazi sad ovo, Šmit. Da li je to slučajnost, pošto u Matriksu on glumi Smita... pa procenite sami. On predvodi jedinicu koja se zove Hidra. I zamislite, oni nisu zadovoljni kako Hitler napreduje, pa su pronašli tajni izvor energije, pa piče u pola svetskog rata sa laserskim oružjima. E pošto se zovu Hidra, salutiraju sa dve umesto jedne ruke kao Nacisti i šake su stegnute u pesnice, vi sada zamislite kako izgleda kada uzviknu Heil Hidra (ili tako nešto). Njesra, zar ne? Od ovih novih superherojskih filmova očekujem barem zabavu, ako ne ozbiljan film. Savršen primer za to je Iron Man. Ovde sam se, kažem, dva puta nasmejao i to je to. Neke scene koje treba da traju duže su skrndeljane na brzinu, neke scene koje nisu potrebne, tu su, čisto da se ispoštuju standardne bolesti šablona snimanja filmova. Scene u kojim Kapetan Amerika baca štit su odlične, ostale su jedva vredne pomena. Vrhunac debilizma: scena u kojoj Kapetan Amerika upada u bazu Hidre, i lik koji ima lasersko, jebokevno oružje, mu jedno deset sekundi prilazi s leđa na nekih dva centimetra od njega?!?! Verovatno je hteo da ga bolje nacilja topom koji drži u ruci. Pred kraj sledi ono što sam očekivao ceo film, a to je preser čuvenog Američkoh herojstva i patriotizma. A sam kraj... šta da vam kažem, pogledajte pa procenite. Meni se čini da je ovaj film samo uvod za još veću otimačinu para, a to su čuveni Avengersi, film koji nam dolazi mislim sledeće godine. Valjda će tu Toni Stark da izvuče situaciju.",0,1
"Despicable Me je animirana komedija i predstavlja vrlo uspešan prvenac Universal Pictures-a u polju CGI filmova. Za animaciju je u potpunosti bio zadužen francuski studio Mac Guff, tako da obratite pažnju na njih i u budućnosti. Glasove šarolikoj ekipi daju sjajni Stiv Karel (The Office, Date Night), Džejson Sigl (How I Met Your Mother), Rasel Brand (Get Him to the Greek), Vil Arnet… U srećnom i zadovoljnom komšiluku sa belim tarabama i lejama ruža nalazi se crna kuća sa sasušenim travnjakom. Van domašaja radoznalih komšijskih očiju, duboko ispod kuće nalazi se ogromno skrovište. Ovde upoznajemo Grua, do skora svetskog superzlikovca broj jedan, okruženog armijom podanika, koji planira najveću pljačku ikada igde izvedenu. Naime naš genije palnira da ukrade Mesec. Naoružan besmisleno velikim arsenalom oružja i morfujućom letilicom Gru temeljno poražava sve što mu se nađe na putu, sve dok se jednog dana ne nađe na meti čelične volje tri devojčice iz prihvatilišta koje u njemu vide nešto što niko nikada nije: potencijalnog tatu. Animacija je na zavidnom nivou, živopisna i otkačena, sa velikom pažnjom posvećenom detaljima. Priča je poprilično obična ali lepo prikazana i skoro sasvim zaokružena. Treba imati na umu da je ciljna publika dečurlija, ali to nikako ne treba da vas spreči da ga pogledate. Ima par niti koje štrče, kao na primer koje je poreklo Gruovog akcenta, kao i možda malo pozadinske priče o njegovim slatkim malim žutim okruglastim podanicima o kojima ne znamo skoro ništa. Ako priča i jeste malo jednostavnija, humor će bez problema objediniti sve uzraste. Preko komedije situacije, do kvalitetnih dijaloga, sigurno vam neće biti dosadno. Despicable Me sasvim sigurno zaslužuje 7 kokica. Toliko od mene. Prijatno gledanje.",1,1
"Braćo i sestre, ovo je bez konkurencije, bez ikakvog dvoumljenja i bez trunke sumnje najbolja romantična komedija koju sam pogledao u životu. Ja ne mogu da nađem skoro nijednu manu ovom filmu. Ustvari postoji jedna, ali je veoma mizerna, a tiče se lika koji odlazi u Ameriku. Te scene su mi nekako usilovane. Sve ostalo je savršeno. Da počnem sa analizom. Današnjem Holivudu je nemoguća misija snimiti ljubavni film bez patetisanja. Zaista su retki takvi dragulji u današnoj kinematografiji. Evo jednog od njih. Velemajstorski je izbegnuta svaka prilika za patetiku. Sad se neko možda zapita kako su to uspeli. Pa neko pametan se setio da tamo gde je obično patetika, ubaci humor. Hvala Bogu na tom geniju, zamisao mu je za medalju. Već pomenuh humor. Gde god ga ima, odličan je. Zahvalan sam na tome što su većina glumaca Britanci pa mi je nekako taj njihov humor dopadljiviji. A da, pomenuh i glumce. Kolin Firt je glumčina. Nedavno je dobio oskara za Kraljev Govor. Po meni morao je i za A Single Man. Bil Naji - pitao sam se kako će se snaći u ovoj ulozi jer gde god sam ga gledao bio je preozbiljan. Čovek je genijalan, to je sve što mogu reći. Hju Grant je odličan za ovakve filmove. Liam Nison, Alan Rikman, glumčine, Ema Tompson sjajna glumica... Rouen Atkinson se pojavljuje ukupno na minut i po i uspeo je da me opasno nasmeje. Verovatno sam preskočio nekog, uvidećete to kada pogledate film, pošto ima dosta poznatih glumaca. Muzika u filmu je takođe fenomenalna. Hajde sad malo o situacijama u filmu. Ima svega naravno, ali samo malo stvari ću pomenuti. Ovde sledi par spoilera ali ne zamerite, ne odajem ništa strašno. Većina vas koji ste romantici je bila nesrećno zaljubljena. Sigurno ste mislili da je jedan poljubac drage osobe dovoljan da biste bili presrećni. Onog momenta kada sam u ovom filmu video scenu, gde nesrećno zaljubljenog lika poljubi devojka za kojom pati, i on se okrene i sa osmehom kaže 'Enough' (Dovoljno) počeo sam da aplaudiram. Takođe imamo scene u kojima se dvoje ljudi koji zbog nepoznavanja jezika ne razumeju jedno drugo zaljubljuje... savršeno. Eto braćo i sestre, ovde nemate filmsku ljubav, ovde imate ono najlepše i najteže iz realnog ljubavnog života. Ovo je film koji podiže raspoloženje, ovo je film koji ljubav prikazuje u najlepšem mogućem svetlu, ovo je film koji morate pogledati i kada to učinite, neka bude sa dragom osobom.",1,1
"Prijateljstvo dva policajca izrabljivano je na filmu bezbroj puta. Producenti su zahvaljujući tome lako stizali do priželjkivanih zelenih novčanica, scenaristi pisali nastavke, a glumci gradili i/ili učvršćivali karijeru. Nema boljeg primera za to od Smrtonosnog oružja, pa i skorijeg, diskutabilnijeg serijala Rush Hour. S druge strane, neuspeh brojnih varijacija na ovu temu - Cop Out, na primer - pokazao je da stvari ne moraju biti tako ružičaste. Anemičnoj komediji, začinjenoj pištoljima, jurnjavama automobilima i filmski večito primamljivim svetom kriminalaca, već duže vreme potrebna je sveža krv. Ona je ove godine, verovali ili ne, stigla u vidu reditelja Phila Lorda i Chrisa Millera, koji su se do sada bavili samo animiranim džinovskim ćuftima (Padaće ćufte)! Na tajnom zadatku njihov je igrani prvenac koji zaplet duguje seriji 21 Jump Street iz 1987. godine, a hit status na blagajnama odličnom rediteljskom stilu. Potekavši na ravni koja se vešto prepliće s talentom Edgara Wrighta (Hot Fuzz), ali je od njega s pravom manje umetnički orjentisana, režija Lorda i Millera deluje kao stvorena za priču o mladolikim čuvarima zakona, spremnim za undercover povratak u srednju školu preplavljenu narkoticima. Svaki kadar reditelja, pažljivo je osmišljen i sposoban da pretencioznošću ili njenim nedostatkom prikaže tačno onoliko koliko je potrebno da bi se humor i parodija akcionog žanra iskristalisali u maestralnim, suludim situacijama. Glavni junaci, Schmidt (odlični Jonah Hill) i Jenko (Channing Tatum), pripadnici su dva različita sveta čije bi dogodovštine čak i likovi Mamurluka u Vegasu prikazali samo u setu fotografija pre odjavne špice. Prvi je omalovažavani, neuspešni štreber; drugi, kralj mature dovoljno problematičan da mu se zabrani dolazak na nju. Nekoliko godina posle toga, pitanje da li su ovi junaci ikada odrasli, a kamoli opravdali policijsku značku koju nose, i dalje visi u vazduhu. Pride, kompleksi koji su ih nekada sputavali u životu povratkom u školu samo će se još više rasplamsati. Pišući s pametnom procenom da u ovakvu premisu treba uneti dozu histerije i karikiranosti, koju je poslednjih godina recept Judda Apatowa u dobroj meri usmrtio, scenarista Michael Bacall rediteljima je umnogome olakšao posao. Njegova mana, međutim, ogleda se u tome što karakterizacija likova nije najveštije sprovedena u delo. Schmitd bi, na primer, trebao da bude ovaploćenje pametnog, neostvarenog naučnika, ali je često manje inteligentan od svog prijatelja, stvorenog iz želje da se ismeje privlačnost i popularnost po cenu intelekta. Kao i u mnogim drugim ostvarenjima, i u ovom se zbog toga mogu videti neuspele scene i nedovoljno opravdane, česte promene motiva i ponašanja junaka, ali je kranji zbir vrlina i mana takav da se Na tajnom zadatku može opisati kao jedna od najboljih komedija koju ćemo videti ove godine. Lord i Miller odlično su se poigrali kontrapunktiranjem različitih ličnosti, stereotipima, satiričnom upotrebom muzike, očekivanim ali nikad ostvarenim eksplozijama i ponašanjem današnjih tinejdžera. Oni od prethodnih ostvarenja i velikana žanra kradu mnogo, ali vrlo dobro znaju kako to da sakriju i da, pre svega, budu i ostanu duhoviti.",1,1
"Novi film Koreanca koji vam je priuštio The Good, The Bad, The Weird i A Tale Of Two Sisters Kim Jee-Woon je kao Michael Winterbottom (samo mnoooogo bolji). On voli film i svoje autorstvo gradi na ovladavanju bilo koje teme ili žanra koji mu padne u krilo. I dok Winterbottom u većini slučajeva ziheraški juri trendovske teme, Jee-Woon se entuzijastično trudi da od materijala koji mu je dat napravi najbolji mogući film. Sa A Bittersweet Life je omanuo, sa Good, Bad, Weird trijumfovao, a sa I Saw The Devil je zagrizao taman toliko da se ne udavi. Ovaj film osvete priča priču o policajcu koji na vrlo neobičan način pokušava da 'udeli pravdu' ubici svoje supruge. Živopisno nasilan, sa scenama borbe čija je koreografija stilizovana tako da deluje skoro izveštačeno u odnosu na sirovost priče, I Saw The Devil repetativnim hodom problematizuje (anti-)hrišćansku 'zasluženu kaznu', često u tome idući i do granica groteske. Da li je zlo iskorenjivo? Da li deljenjem pravde dobar čovek stiče ili gubi ljudskost? Koji je smisao osvete? Finalno 'cap' koje se desi deluje kao da je najbolji način zapravo samo čim prije sprovesti pravdu i ne razmišljati mnogo o tome. Šteta što je našem policajcu to bio poslednji, očajnički potez.",1,1
"Još jedan žestoko najavljivan i veoma hvaljen naslov odlučih baciti na meni. Odmah na početku skontah da će ovo biti neka varijanta slabašnog Cloverfield-a. Ustvari prevario sam se, Cloverfield je za ovo oskarovac. Iskreno, ne pamtim da sam još od mučenja sa Hunger Games gledao veću glupost od filma. Na samom početku se pojavi čudovište koje hrabri marinci srede i onda imamo sat i po priče kako jedan novinar mora da otprati devojku do Amerike. Prvo joj pronalazi prevoz koji će je voditi bezbednim putem ali se to naravno zakomplikuje pa moraju ići opasnim. U principu ovaj film sadrži balavljenje dvoje užasavajuće dosadnih likova. Kao ona ima verenika, kao on je razveden od žene i ima sina koji i ne zna da mu je ovaj otac, kao on joj se posle 5,6 sati od prvog susreta udvara, kao ona ga odbije, pa se kao ujutru ona predomisli ali je on kao bio tužan pa se napio pa u krevetu skončao sa nekom prostitutkicom, pa se kao ona uvredi time što vidi, pa kao njih dvoje putuju narednih sat vremena filma do Amerike, pa se kao utvrdi da je i tamo sranje, pa se kao pojave one zveri, pa se ovih dvoje trijumfalno poljube, pa se kao ja pitam da li sam normalan kada ovo smeće nisam prekinuo gledati posle pola sata. Namerno nisam upozoravao da vas ovde čekaju spoileri zato što biste morali biti debelo unazađeni da ne skontate šta je poenta filma i šta će se u njemu desiti. Opet smo mi ljudi veća čudovišta od samih čudovišta. Gle čuda i originalne ideje. Kao da nam to stotine filmova nisu servirale. Od sat i po filma, najviše 5 minuta ćete videti neka čudovišta i to je to. Ostalo vreme ćete osećati silovanje mozga ekstremno glupim konverzacijama dvoje nezanimljivih i antipatičnih likova sa sve predvidivim i jadnim romantičnim predznacima. Ko to voli, nek izvoli, ali ovo smeće, bez pretnje smrću ili za ogromne novce, ja više pogledati neću. Što se tiče tih čudovišta, prvi snimak je televizijski pa se ne vidi najbolje kako izgledaju, pa to može i da prođe. Kada ih vidite, utvrdićete da su to CGI oktopodi kojima su dodali još pipaka koji će izigravati noge. Ona vazda kritikovana čudovišta iz Mista su mama za ovaj očaj ovde. A uostalom, kakva god da su bila ta čudovišta, nije vredelo čekanja da ih vidim. Snimajte dvoje običnih likova kako pričaju o svojim bakama, bubuljicama, o tome šta vole da rade, kakvu kafu piju, koji im je omiljeni hit Branke Sovrlić i ubacite šablonska muvanja i predvidiva zaljubljivanja i dobićete ovaj film. Čudovišta zanemarite, ona ovde nemaju svoje mesto. To je nezavisan filmić od 5,6 minuta koji je dodat u ovo đubre da bi ono dobilo na publicitetu. Sve one pohvale o jezivoj priči, o sjajnoj ideji, o neverovatno prikazanoj ljudskoj sudbini zanemarite. Ko je o tome pričao, nije gledao ovo. Mogao bih svaku od tih pohvala da opovrgnem gomilom činjenica, ali mislim da vam je već jasno. Kloverfild, iako je omanuo, barem je zanimljiv za pogledati i ima nekoliko odličnih scena. Ovo, ovo je skoro pa ništa.",0,0
"Prsten koji je već garantovao da je Frodo taj i da je Harry Potter taj, sada garantuje i da je mali Dave baš taj, u ovom slučaju - naslednik čarobnjaka Merlina. Međutim, garancija, u ovom slučaju, umesto za razvijanje sage pune peripetija, patuljaka i bitaka, služi samo kao priznanica reditelju da može da izvoza svog glavnog junaka kao iznajmljeni autić, te da ga, neoštećenog, vrati u holivudski fundus. Svestan da prežvakava istu magičnu slamu, Jon Turteltaub stvar rešava tako što celu priču – od pronalaženja tog posebnog dečaka koji treba da spase svet, do njegovog trijumfa i venčanja, frapantno ubrzava praveći akcioni film. Princip premotavanja plasiran je već na samom početku filma, u segmentu potrage za dečakom. Poteru za tim poslednjim holivudskim carem obavlja umorni Merlinov sluga – sva sreća pa se pogužvanost da opravdati silnim knjavanjem kroz istoriju (jer on dolazi iz davne prošlosti), i sva sreća pa znamo da je Nicolas Cage svu energiju pošteno potrošio na Fajtera, tako da se utisak reprize i otaljavanja nekako s razumevanjem prihvata. Cageov tobožnji umor, rokerski obavijen kožnim mantilom, bleda je kopija Constantinea Keanua Reevsa. Sili scenarista koji su radili na filmu, kao da su ispod tezge prodata nategnuta polurešenja, poput babuške u kojoj su pohranjene generacije zlih čarobnjaka. U tu babušku stane i Monica Bellucci koja, kao u Braći Grim, i ovoga puta šalje svoju zlu sestru -patentiranu ulogu neke poluuspavane princeze - da je odmeni. Već po toj potrazi za dečakom koja deluje kao da je sačinjena od probnih snimaka sa kastinga za glavnog junaka – smenjuju se kratke, Beneton scene u kojima mali Harryji Potteri sa raznih strana sveta, s oproštenjem ispuše za ulogu čarobnjaka, sve dok se ne nabasa na najmanje zanimljivog beloputog Davea, jasno je da ćemo dobiti holivudski bušan dušek da preplivamo do jeseni. Sva sreća, ubrzo (jer „ubrzo“ je osnovna gramatička poštapalica reditelja), Dave naraste u simpatičnog odraslog Davea. Po izboru šarmantnog smotanka Jaya Baruchela za ulogu velikog Davea, te ubacivanju sweet teen saundtreka koji ovaj, ni manje ni više, pušta pomoću Teslinih transformatora, deluje da se sa Čarobnjakovim šegrtom išlo na sve moguće ciljne grupe, a posebno na onu tinejdžersku koja je zavolela Judda Apatowa pa sad svaki film koji hoće da joj se umili mora da ima neki njegov trag po sebi. Međutim, ni u tom simpatičnom zalaženju u rukavce stilizovanog Njujorka i polugikovsko poigravanje sa strujom i ostalim opasnim stvarima, Čarobnjakov šegrt sasvim ne zasuče rukave – taj Njujork, u kojem lopovi uvek nose vunene kape, uvek su glupi ko tocilo i sujeverni ko babe, već je viđen u Sam u kući, a ovde je, opet, kao u svim drugim segmentima filma, dajdžestiran. Potom ide red romanse i red Nickove i Norahine plejliste na tim Teslinim transformatorima, pa red akcije, proizvoljne magije, plastičnih specijalnih efekata, da bi se naposletku pribeglo čak i neveštom i preteranom omažu na veliko spremanje koje u Disneyjevoj Uspavanoj lepotici obavljaju tri dobre vile. Opsesija ciljnim grupama koje je film želeo da pokrije, razbucala je priču na froncle koje ljudi gaze nakon što budu epohalno ispaljene. I niko se ovde neće sagnuti da pokupi detalje, kao što se duboko saginjemo pred nekim ranijim radovima Jona Turteltauba, poput fenomenalnog izvirivanja četiri crnca iz boba u Cool Runnings ili avanture Nacionalno blago koja je sasvim dostojanstveno obrisala prašinu sa arhivske zbirke Indiane Jonesa.",0,0
"Nije nezanimljivo Mislim da sam Sokurovljev Majka i sin gledao na prvom Festivalu autorskog filma na koji sam otišao, 'u prepunoj sali DKC-a'. Ceo film, ako me sećanje ne vara, sin tegli majku na grbači, bukvalno, preko nekih njiva, a Sokurov sve to slika kao da slika po filmskoj traci, a ne da propušta svetlost na istu. Bio sam besan kao ris posle projekcije. Kasnije sam pogledao i njegov Moloch i Russian Ark, mislim, ali mi je on ostao kao simbol za nešto 'toliko festivalski da je to skoro nepodnošljivo'. 'Fausta' se sećam iz srednje škole, i ne toliko rado. Geteovi stihovi, baš kao i stihovi većine romantičara, uvek su bili pretežak zalogaj za moju koncentraciju. I previše kitnjasti. Neko daleko obrazovaniji od mene bi trebalo da gleda ovaj film i potom se (kompetentnije od mene) obrati javnosti. Ja mogu samo da kažem: da mi nije bilo dosadno. Skoro ni malo. da Sokurov svog Fausta i svog Fausta tretira u kontekstu vremena u kojima je ovaj živeo, više nego Gete (to treba proveriti). Mesto u kome Faust živi i bavi se medicinom (i kao lekar i kao naučnik) leglo je urbanih primitivnih vremena u kojima su ljudi šorali po ulicama, tukli se po iole mrklijim sokacima i gledali na život kao na vreme dato da se zadovolje najbanalnije (pre nego najbazičnije) ljudske potrebe. U takvim vremenim naš Faust s pravom se oseća kao neko ko tu ne pripada i ko oseća neprekidnu mešavinu gađenja i nemoći spram stvari i ljudi oko sebe. U takvim vremenima đavo je odomaćeni starčić koji živi sa svojim meštanima, baveći se poslom lokalnog zajmodavca. Znajući s kim ima posla Faust, kod Sukurova (a možda i kod Getea, ali mislim da ne), vrlo brzo gubi interesovanje za eventualne 'human(itarn)e' moći koje bi mu đavo mogao dati u zamenu za dušu, već svu pažnju sladostrasno fokusira na pridobijanje mlade Margarite čijeg je brata ubio (to mi nije bilo baš jasno kako- da li u ratu, nekom ranijem sukobu ili namenskom susretu da bi stigao do sestre). Scenografija je odlična, naročito đavoljeg brloga i 'hladnog pakla' na kraju, dinamika Fausta i đavola kreće se od komične do dramskog horora i jasno je ko je tu zapravo đavo tj Sokurov dosta vešto pokazuje ko je trijumfovao u 'đavolstvu'. Ne bih znao ništa više.",1,0
